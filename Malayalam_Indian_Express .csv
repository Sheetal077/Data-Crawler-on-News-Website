,title,pubDate,description,link
0,"രാജ്യത്ത് 40,120 പേർക്ക് കൂടി കോവിഡ്; 585 മരണം",2021-08-13 11:03:35,"ന്യൂഡൽഹി: രാജ്യത്ത് കഴിഞ്ഞ 24 മണിക്കൂറിൽ  40,120 പേർക്ക് കൂടി കോവിഡ് സ്ഥിരീകരിച്ചു. ഇതോടെ രാജ്യത്തെ ആകെ കോവിഡ് ബാധിതരുടെ എണ്ണം 3.21 കോടി ആയി. ഇന്ത്യയിൽ നിലവിൽ ചികിത്സയിൽ ഉള്ളവരുടെ എണ്ണം 3.85 ലക്ഷം ആയി കുറഞ്ഞു. രോഗ മുക്തരായവരുടെ എണ്ണം 3.13 കോടിയായി.
ഇന്നലെ 21,445 കേസുകൾ റിപ്പോർട്ട് ചെയ്ത കേരളത്തിലാണ് കൂടുതൽ രോഗികൾ. ഇന്നലെ രാജ്യത്ത് കോവിഡ് മൂലം 585 മരണങ്ങളാണ് റിപ്പോർട്ട് ചെയ്തത്. ഇതോടെ ആകെ മരണസംഖ്യ 4.3 ലക്ഷമായി.
Also read: കാഷ്വാലിറ്റി, ഒപി പരിസരങ്ങളില്‍ ഇനി സിസിടിവി; ആരോഗ്യ പ്രവര്‍ത്തകര്‍ക്കെതിരായ അതിക്രമം തടയാന്‍ സജ്ജീകരണങ്ങള്‍
അതേസമയം, തുടർച്ചായി രണ്ടാം ദിവസവും ഡൽഹിയിൽ കോവിഡ് മരണങ്ങൾ റിപ്പോർട്ട് ചെയ്തില്ല. 49 പുതിയ കേസുകളാണ് അവിടെ റിപ്പോർട്ട് ചെയ്തത്. 0.07 ആണ് പോസിറ്റിവിറ്റി നിരക്ക്. രണ്ടാം തരംഗത്തിന് ശേഷം എട്ടാം തവണയാണ് ഡൽഹിയിൽ കോവിഡ് മരണങ്ങൾ റിപ്പോർട്ട് ചെയ്യാത്ത ദിവസം ഉണ്ടാകുന്നത്.
മുംബൈയിൽ ഇന്നലെ ഡെൽറ്റ പ്ലസ് വകഭേദം മൂലമുള്ള ആദ്യ കോവിഡ് മരണം സ്ഥിരീകരിച്ചു. 63 വയസ്സുള്ള സ്ത്രീയാണ് മരിച്ചത്.  ഡെൽറ്റ പ്ലസ് വകഭേദം കാരണം മഹാരാഷ്ട്രയിൽ റിപ്പോർട്ട് ചെയ്യുന്ന രണ്ടാമത്തെ കേസാണിത്. ജൂൺ 13ന് രത്‌നഗിരിയിൽ 80 വയസായ സ്ത്രീ മരിച്ചിരുന്നു.",https://malayalam.indianexpress.com/news/coronavirus-india-updates-covid-19-vaccine-news-live-544592/
1,കാണ്ഡഹാറും ഹെറത്തും പിടിച്ചെടുത്ത് താലിബാൻ കാബൂളിലേക്ക്,2021-08-13 10:35:26,"കാബൂൾ: അഫ്ഗാനിസ്ഥാനിലെ രണ്ടു വലിയ നഗരങ്ങൾ കൂടി താലിബാൻ പിടിച്ചെടുത്തു. അഫ്ഗാനിസ്ഥാനിലെ രണ്ടാമത്തെ വലിയ നഗരമായ കാണ്ഡഹാറും മൂന്നാമത്തെ വലിയ നഗരമായ ഹെറത്തുമാണ് പിടിച്ചെടുത്തത്. ഇതോടെ 34 പ്രവിശ്യകളിൽ 12 എണ്ണവും താലിബാന്റെ നിയന്ത്രണത്തിലായി.
കാബൂളിനു സമീപത്തെ പ്രവിശ്യയുടെ തലസ്ഥാനമായ ഗസ്‌നി നഗരം താലിബാന്‍ കഴിഞ്ഞ ദിവസം കീഴടക്കിയിരുന്നു. കാബൂളില്‍നിന്ന് 130 കിലോമീറ്റര്‍ മാത്രം അകലെയാണു ഗസ്‌നി നഗരം.
ഗസ്‌നിയുടെ നിയന്ത്രണം നഷ്ടമായത് അഫ്ഗാന്‍ സേനയ്ക്ക് മറ്റൊരു തന്ത്രപരമായ തിരിച്ചടിയാണ്. കാബൂളിനെ തെക്കന്‍ പ്രവിശ്യകളുമായി ബന്ധിപ്പിക്കുന്ന പ്രധാന റോഡായ കാബൂള്‍-കാണ്ഡഹാര്‍ ദേശീയപാതയിലാണ് നഗരം സ്ഥിതി ചെയ്യുന്നത്. അത് സര്‍ക്കാര്‍ സേനയുടെ മുന്നേറ്റത്തെ സങ്കീര്‍ണ്ണമാക്കും, കൂടാതെ തെക്കുനിന്ന് തലസ്ഥാനത്തെ ഞെരുക്കുകയും ചെയ്യും.
അതേസമയം, കാബൂൾ ഉടനെ താലിബാൻ കീഴടക്കും എന്ന ആശങ്ക വർധിച്ചതോടെ അമേരിക്കയും ബ്രിട്ടനും അവരുടെ നയതന്ത്രജ്ഞരെയും സൈനികരെയും പൗരന്മാരെയും അവരോടൊപ്പം പ്രവർത്തിച്ച ആയിരക്കണക്കിന് അഫ്ഗാനികളെയും ഒഴിപ്പിക്കാനുള്ള ശ്രമങ്ങൾ ശക്തമാക്കി.
അടുത്ത 24 മുതൽ 48 മണിക്കൂറിനുള്ളിൽ കാബൂളിലെ അന്താരാഷ്ട്ര വിമാനത്താവളത്തിലേക്ക് മൂന്ന് ബറ്റാലിയനുകളെ, ഏകദേശം 3,000 സൈനികരെ അയക്കുമെന്ന് പെന്റഗൺ ഇന്നലെ പ്രഖ്യാപിച്ചിരുന്നു. ബ്രിട്ടൻ പ്രതിരോധ സെക്രട്ടറി ബെൻ വാലസ് ബ്രിട്ടനിൽ നിന്നും 600 സൈനികരെ അയക്കുമെന്നും പറഞ്ഞിരുന്നു. ബ്രിട്ടൻ എംബസി തലസ്ഥാനത്തെ കൂടുതൽ സുരക്ഷിതമായ സ്ഥലത്തേക്ക് മാറ്റാനുള്ള നടപടികളും ആരംഭിച്ചിട്ടുണ്ട്.
Also read: താലിബാൻ പ്രദേശത്ത് നിന്നും മൂന്ന് ഇന്ത്യക്കാരെ എയർലിഫ്റ്റ് ചെയ്തു; സുരക്ഷാ നിർദേശവുമായി എംബസി
കാബൂളിനെ 30 ദിവസത്തിനുള്ളിൽ ഒറ്റപ്പെടുത്താനും 90 ദിവസത്തിനുള്ളിൽ നഗരത്തിന്റെ നിയന്ത്രണം ഏറ്റെടുക്കാനും താലിബാന് കഴിയുമെന്ന് യുഎസ് പ്രതിരോധ ഉദ്യോഗസ്ഥനെ ഉദ്ധരിച്ച് വാർത്താ ഏജൻസിയായ റോയിട്ടേഴ്സ് കഴിഞ്ഞ ദിവസം റിപ്പോർട്ട് ചെയ്തിരുന്നു.
പതിറ്റാണ്ടുകള്‍ നീണ്ട സൈനിക സാന്നിധ്യം പിന്‍വലിക്കുന്നത് അമേരിക്കയും നാറ്റോയും പ്രഖ്യാപിച്ചതാടെ അഫ്ഗാന്‍ സൈന്യവും താലിബാനും തമ്മില്‍ കടുത്ത പോരാട്ടമാണ് നടക്കുന്നത്. അഫ്ഗാന്റെ മൂന്നില്‍ രണ്ടിലേറെ പ്രദേശം ഇപ്പോൾ താലിബാന്റെ നിയന്ത്രണത്തിലാണ്.
",https://malayalam.indianexpress.com/news/afghanistan-taliban-kandahar-kabul-us-troops-544572/
2,താലിബാൻ പ്രദേശത്ത് നിന്നും മൂന്ന് ഇന്ത്യക്കാരെ എയർലിഫ്റ്റ് ചെയ്തു; സുരക്ഷാ നിർദേശവുമായി എംബസി,2021-08-13 09:10:05,"കാബൂൾ: അഫ്ഗാനിസ്ഥാനിലെ താലിബാൻ നിയന്ത്രിത പ്രദേശത്ത് നിന്നും മൂന്ന് ഇന്ത്യൻ എഞ്ചിനീയർമാരെ ഐർലിഫ്റ്റ് ചെയ്തു. യുദ്ധത്തിൽ തകർന്ന രാജ്യത്തുള്ള ഇന്ത്യൻ പൗരൻമാർക്ക് എംബസി വീണ്ടും സുരക്ഷാ നിർദേശം നൽകി.
അതേസമയം, ഇറാൻ അതിർത്തിയോട് ചേർന്ന് സ്ഥിതി ചെയ്യുന്ന അഫ്ഗാനിസ്ഥാനിലെ മൂന്നാമത്തെ വലിയ നഗരമായ ഹെറാത്തും താലിബാൻ കീഴടക്കിയതായുള്ള റിപ്പോർട്ടുകൾ വരുന്നുണ്ട്.
കഴിഞ്ഞ മൂന്ന് മാസത്തിനിടെ ഇന്ത്യൻ എംബസിയുടെ നാലാമത്തെ സുരക്ഷാ നിർദേശമാണ് ഇന്നലെ നൽകിയത്, രണ്ട് ദിവസം മുൻപ് മാത്രമാണ് അവസാന നിർദേശം നൽകിയത്. ഖത്തറിന്റെ ക്ഷണപ്രകാരം ഇന്ത്യ ദോഹയിൽവെച്ചു അഫ്ഗാനിസ്ഥാനുമായി ബന്ധപ്പെട്ട ഒരു പ്രാദേശിക സമ്മേളനത്തിൽ പങ്കെടുത്ത ദിവസമാണ് പുതിയ സുരക്ഷാ നിർദേശവും നൽകിയത്.
വിദേശകാര്യ മന്ത്രാലയത്തിന്റെ ജോയിന്റ് സെക്രട്ടറി (പാക്കിസ്ഥാൻ, അഫ്ഗാനിസ്ഥാൻ, ഇറാൻ) ജെ പി സിങ്ങാണ് ഇന്ത്യൻ പ്രതിനിധി ദീപക് മിത്തലിനോടൊപ്പം ദോഹയിൽ പോയി അഫ്ഗാൻ നേതാവ് അബ്ദുള്ള അബ്ദുള്ളയെ കണ്ടത്.
മുൻപ് നൽകിയ നിർദേശങ്ങളുടെ തുടർച്ചയായാണ് പുതിയ നിർദേശവും നൽകിയത്.  ജൂൺ 29, ജൂലൈ 24, ഓഗസ്റ്റ് 10 എന്നീ തീയതികളിലാണ് നേരത്തെ സുരക്ഷാ നിർദേശം പുറത്തിറക്കിയിരുന്നത്. മുൻപ് നിർദേശിച്ച മുൻകരുതലുകളും സുരക്ഷാ നടപടികളും തുടരുമെന്നും പുതിയ നിർദേശത്തിൽ വ്യക്തമാക്കിയിട്ടുണ്ട്. അഫ്ഗാനിസ്ഥാനിലെ എല്ലാ ഇന്ത്യൻ പൗരന്മാരും ഈ നടപടികൾ കർശനമായി പാലിക്കാൻ വീണ്ടും അഭ്യർത്ഥിക്കുന്നതായും അതിൽ പറഞ്ഞു.
സർക്കാർ നിയന്ത്രണത്തിൽ അല്ലാത്ത ഒരു ഡാം നിർമ്മാണ സൈറ്റിൽ നിന്നും മൂന്ന് ഇന്ത്യൻ എൻജിനിയർമാരെ എയർലിഫ്റ്റ് ചെയ്ത് രക്ഷിക്കേണ്ട സാഹചര്യം പറഞ്ഞു കൊണ്ടാണ് പുതിയ നിർദേശം ഇറക്കിയിരിക്കുന്നത്. ഇന്ത്യൻ എംബസിയുടെ നിർദേശങ്ങൾ പാലിക്കാതെ ഇന്ത്യൻ പൗരന്മാർ സ്വയം വലിയ അപകടങ്ങളിൽ പെടുകയാണ് എന്ന് അതിൽ വ്യക്തമാക്കി. എല്ലാ പൗരന്മാരും അപ്പപ്പോൾ നൽകുന്ന നിർദേശങ്ങൾ പാലിക്കണമെന്നും എംബസി പറഞ്ഞു
Also read: കാബൂളിനരികെ താലിബാൻ; അധികാരം പങ്കിടാമെന്ന് അഫ്‌ഗാൻ സർക്കാർ വാഗ്‌ദാനം ചെയ്തതായി റിപ്പോർട്ട്
ഇന്ത്യയിൽ നിന്നുള്ള മാധ്യമ പ്രവർത്തകർ താമസത്തിനും അഫ്ഗാനിസ്ഥാനിലെ യാത്രകൾക്കും അധിക സുരക്ഷാ നടപടികൾ സ്വീകരിക്കണമെന്നും എംബസി നിർദേശിച്ചു.
നേരത്തെ അഫ്ഗാനിസ്ഥാനിലെ സ്ഥിതി ആശങ്കാജനകമാണെന്ന് ഇന്ത്യ പറഞ്ഞിരുന്നു. അഫ്ഗാനിസ്ഥാനിലെ എല്ലാ പ്രതിനിധികളുമായും ഇന്ത്യ സമ്പർക്കം പുലർത്തുന്നുണ്ടെന്നും അവിടത്തെ സ്ഥിതിഗതികൾ സൂക്ഷ്മമായി നിരീക്ഷിക്കുന്നുണ്ടെന്നും വിദേശകാര്യ മന്ത്രാലയത്തിന്റെ ഔദ്യോഗിക  വക്താവ് അരിന്ദം ബാഗ്ചി പറഞ്ഞു. ദോഹയിൽ നടന്ന അഫ്ഗാനിസ്ഥാനുമായി ബന്ധപ്പെട്ട ഒരു പ്രാദേശിക സമ്മേളനത്തിൽ ഇന്ത്യ പങ്കെടുത്തതായും ഒരു വാർത്താ സമ്മേളനത്തിൽ ബാഗ്ചി പറഞ്ഞു.

",https://malayalam.indianexpress.com/news/three-indians-airlifted-from-taliban-area-embassy-sounds-alarm-544556/
3,കാബൂളിനരികെ താലിബാൻ; അധികാരം പങ്കിടാമെന്ന് അഫ്‌ഗാൻ സർക്കാർ വാഗ്‌ദാനം ചെയ്തതായി റിപ്പോർട്ട്,2021-08-13 09:18:51,"കാബൂള്‍: സൈന്യവും താലിബാനും തമ്മില്‍ രൂക്ഷ പോരാട്ടം തുടുന്ന അഫ്ഗാനിസ്ഥാനില്‍ അധികാരം പങ്കിടല്‍ വാഗ്ദാനം സര്‍ക്കാര്‍ മുന്നോട്ടുവച്ചതായി റിപ്പോർട്ട്. യുദ്ധം അവസാനിപ്പിക്കുന്നതിനു പകരമായി ഈ നിര്‍ദേശം ഖത്തറിലുള്ള അഫ്ഗാന്‍ മധ്യസ്ഥര്‍ മുന്നോട്ടുവച്ചതായി സര്‍ക്കാര്‍ വൃത്തങ്ങളെ ഉദ്ധരിച്ച് വാര്‍ത്താ ഏജന്‍സിയായ എഎഫ്പ റിപ്പോര്‍ട്ട് ചെയ്തു.
കാബൂളിനു സമീപത്തെ പ്രവിശ്യയുടെ തലസ്ഥാനമായ ഗസ്‌നി നഗരം താലിബാന്‍ കീഴടക്കിയതിനു പിന്നാലെ അധികാരം പങ്കിൽ വാഗ്ദാനം സംബന്ധിച്ച റിപ്പോർട്ട് പുറത്തുവന്നത്. രാജ്യത്തെ 32 പ്രവശ്യാ തലസ്ഥാനങ്ങളിൽ 10 എണ്ണം താലിബാന്റെ നിയന്ത്രണത്തിലാണിപ്പോൾ.
കാബൂളില്‍നിന്ന് 130 കിലോമീറ്റര്‍ മാത്രം അകലെയാണു ഗസ്‌നി നഗരം. ഇവിടെ താലിബാന്‍ ഇസ്ലാമിക വചനങ്ങള്‍ ആലേഖനം ചെയ്ത വെള്ളക്കൊടി ഉയര്‍ത്തിയതായി അസോസിയേറ്റഡ് പ്രസ് റിപ്പോര്‍ട്ട് ചെയ്തു.
നഗരത്തിന് പുറത്ത് ഒരു രഹസ്യാന്വേഷണ ആസ്ഥാനത്തും പട്ടാള സ്ഥാപനത്തിലും ഇടയ്ക്കിടെ ഏറ്റുമുട്ടല്‍ നടക്കുന്നതായി രണ്ട് തദ്ദേശീയ ഉദ്യോഗസ്ഥര്‍ വാര്‍ത്താ ഏജന്‍സിയോട് പറഞ്ഞു.
Also Read: ‘ജനാധിപത്യത്തിന്റെ കൊലപാതകം’: പാർലമെന്റ് സമ്മേളനം അവസാനിപ്പിച്ചതിനെതിരെ പ്രതിപക്ഷം
ഗസ്‌നിയുടെ നിയന്ത്രണം നഷ്ടമായത് അഫ്ഗാന്‍ സേനയ്ക്ക് മറ്റൊരു തന്ത്രപരമായ തിരിച്ചടിയാണ്. കാബൂളിനെ തെക്കന്‍ പ്രവിശ്യകളുമായി ബന്ധിപ്പിക്കുന്ന പ്രധാന റോഡായ കാബൂള്‍-കാണ്ഡഹാര്‍ ദേശീയപാതയിലാണ് നഗരം സ്ഥിതി ചെയ്യുന്നത്. അത് സര്‍ക്കാര്‍ സേനയുടെ മുന്നേറ്റത്തെ സങ്കീര്‍ണ്ണമാക്കും, കൂടാതെ തെക്കുനിന്ന് തലസ്ഥാനത്തെ ഞെരുക്കുകയും ചെയ്യും.
കാബൂളിനെ 30 ദിവസത്തിനുള്ളിൽ ഒറ്റപ്പെടുത്താനും 90 ദിവസത്തിനുള്ളിൽ നഗരത്തിന്റെ നിയന്ത്രണം ഏറ്റെടുക്കാനും താലിബാന് കഴിയുമെന്ന് യുഎസ് പ്രതിരോധ ഉദ്യോഗസ്ഥനെ ഉദ്ധരിച്ച് വാർത്താ ഏജൻസിയായ റോയിട്ടേഴ്സ് കഴിഞ്ഞ ദിവസം റിപ്പോർട്ട് ചെയ്തിരുന്നു.
പതിറ്റാണ്ടുകള്‍ നീണ്ട സൈനിക സാന്നിധ്യം പിന്‍വലിക്കുന്നത് അമേരിക്കയും നാറ്റോയും പ്രഖ്യാപിച്ചതാടെ അഫ്ഗാന്‍ സൈന്യവും താലിബാനും തമ്മില്‍ കടുത്ത പോരാട്ടമാണ് നടക്കുന്നത്. അഫ്ഗാന്റെ മൂന്നില്‍ രണ്ടിലേറെ പ്രദേശം ഇപ്പോൾ താലിബാന്റെ നിയന്ത്രണത്തിലാണ്.
കുണ്ടൂസിനു പിന്നാലെ വടക്കുകിക്കന്‍ മേഖലയിലെ ബഡാഖ്ഷാന്‍, ബഗ്ലാന്‍ പ്രവിശ്യകളുടെ തലസ്ഥാനങ്ങളുടെയും പടിഞ്ഞാറ് ഫറ പ്രവിശ്യയുടെയും നിയന്ത്രണം ഇന്നലെ താലിബാന്‍ കയ്യടക്കിയിരുന്നു.
താലിബാനെ നേരിടാന്‍ നാട്ടു സൈന്യങ്ങളുടെ സഹായം തേടി അഫ്ഗാന്‍ പ്രസിഡന്റ് അഷ്‌റഫ് ഗനി ഇന്നലെ ബാല്‍ഖ് പ്രവിശ്യയിലേക്ക് പോയിരുന്നു. കരസേനാ മേധാവിയെ പ്രസിഡന്റ് മാറ്റിനിയമിച്ചതായും റിപ്പോർട്ടുണ്ട്.
അഫ്ഗാനിസ്ഥാനിലെ ആക്ടിങ് ധനമന്ത്രി ഖാലിദ് പയേന്ദ രാജിവച്ച് രാജ്യം വിട്ടതായി അൽജസീറ കഴിഞ്ഞദിവസം റിപ്പോർട്ട് ചെയ്തിരുന്നു. താൻ സ്ഥാനമൊഴിയുകയാണെന്ന് പയേന്ദ ചൊവ്വാഴ്ച ഒരു ട്വീറ്റിൽ പറഞ്ഞിരുന്നു.",https://malayalam.indianexpress.com/news/afghanistan-taliban-kabul-army-fighting-us-544376/
4,‘ജനാധിപത്യത്തിന്റെ കൊലപാതകം’: പാർലമെന്റ് സമ്മേളനം അവസാനിപ്പിച്ചതിനെതിരെ പ്രതിപക്ഷം,2021-08-12 15:00:03,"ന്യൂഡൽഹി: പാർലമെന്റിൽ പ്രതിപക്ഷ നേതാക്കളുടെ മാർച്ചും പ്രതിഷേധവും. പാർലമെന്റ് വർഷകാല സമ്മേളനം വേഗത്തിൽ അവസാനിപ്പിച്ചതിലും രാജ്യസഭയിൽ എംപിമാരെ മർദിച്ചതിലും പ്രതിഷേധിച്ചാണ് രാഹുൽ ഗാന്ധിയുടെ നേതൃത്വത്തിൽ പ്രതിപക്ഷ നേതാക്കൾ പാർലമെന്റിന് പുറത്ത് മാർച്ച് നടത്തിയത്.
“ഇന്ന് ഞങ്ങൾ ഇവിടെ വന്നത് നിങ്ങളോട് സംസാരിക്കാനാണ്. ഞങ്ങൾക്ക് പാർലമെന്റിൽ സംസാരിക്കാൻ അനുമതിയില്ല. ഇത് ജനാധിപത്യത്തിന്റെ കൊലപാതകമാണ്. പാർലമെന്റ് സമ്മേളനം കഴിഞ്ഞു. രാജ്യത്തെ 60 ശതമാനം ജനങ്ങളെ സംബന്ധിച്ച് ഇങ്ങനൊരു പാർലമെന്റ് സമ്മേളനം ഉണ്ടായിട്ടില്ല. 60 ശതമാനം ജനങ്ങളുടെ ശബ്‌ദം അടിച്ചമർത്തപ്പെട്ടു, അപമാനിക്കപ്പെട്ടു,” രാഹുൽ ഗാന്ധി പറഞ്ഞു.
രാജ്യസഭ പ്രതിപക്ഷ നേതാവ് മല്ലികാർജുൻ ഖാർഗെയുടെ ചേംബറിൽ ഒത്തുകൂടി ചർച്ച നടത്തിയ ശേഷമാണ് പ്രതിപക്ഷ പാർട്ടി നേതാക്കൾ പാർലമെന്റ് ഹൗസിൽ നിന്ന് വിജയ് ചൗക്കിലേക്ക് പ്രതിഷേധ മാർച്ച് നടത്തിയത്. രാഹുൽ ഗാന്ധി, ശരദ് പവാർ, ഖാർഗെ, സഞ്ജയ് റാവത്ത്, മനോജ് ഝാ ഉൾപ്പെടെയുള്ള പ്രതിപക്ഷ പാർട്ടി നേതാക്കളാണ് ചർച്ചയിൽ പങ്കെടുത്തത്.
രാജ്യസഭയിൽ വനിതാ എംപിമാരെ ആക്രമിച്ചതിനെ ശിവസേന നേതാവ് സഞ്ജയ് റാവത്ത് അപലപിച്ചു. “പാർലമെന്റിൽ തങ്ങളുടെ അഭിപ്രായങ്ങൾ അവതരിപ്പിക്കാൻ പ്രതിപക്ഷത്തിന് അവസരം ലഭിച്ചില്ല. ഇന്നലെ വനിതാ എംപിമാർക്ക് എതിരെ നടന്ന സംഭവം ജനാധിപത്യത്തിന് എതിരാണ്. പാകിസ്ഥാൻ അതിർത്തിയിൽ നിൽക്കുന്ന പോലെയാണ് തോന്നിയത്” അദ്ദേഹം പറഞ്ഞു.
ബുധനാഴ്ച രാജ്യസഭയിൽ പ്രതിഷേധിച്ച കോൺഗ്രസ് വനിതാ എംപിമാരെ പുരുഷ മാർഷലുകൾ ശാരീരികമായി ഉപദ്രവിച്ചെന്ന് ആരോപണം ഉയർന്നിരുന്നു. കോൺഗ്രസിലെ ഛായാ വർമയും ഫൂലോ ദേവി നേതയുമാണ് തങ്ങളെ സുരക്ഷാ ഉദ്യോഗസ്ഥർ ഉപദ്രവിച്ചെന്ന് ആരോപണമുയർത്തിയത്.
തന്റെ 55 വർഷത്തെ പാർലമെന്റ അനുഭവത്തിൽ ബുധനാഴ്ച ഉണ്ടായതു പോലെ വനിതാ എംപിമാർ ആക്രമിക്കപ്പെടുന്ന സംഭവം താൻ കണ്ടിട്ടില്ലെന്ന് എൻസിപി നേതാവ് ശരദ് പവാർ പറഞ്ഞു. പുറത്തുനിന്നും കൊണ്ടുവന്ന ചിലർ ഉൾപ്പെടെ നാല്പതിലധികം പുരുഷ, വനിതാ മാർഷലുകളെയും സുരക്ഷാ ജീവനക്കാരെയും രാജ്യസഭയിൽ വിന്യസിച്ചിട്ടുണ്ടെന്ന് അദ്ദേഹം ആരോപിച്ചു. “ഇത് വേദനാജനകമാണ്. ഇത് ജനാധിപത്യത്തിന് നേരെയുള്ള ആക്രമണമാണ്, ”പവാർ പറഞ്ഞു.
വലിയ രീതിയിൽ സുരക്ഷാ ജീവനക്കാരെ വിന്യസിച്ചാണ് ജിഐസിയെ സ്വകാര്യവൽക്കരിക്കുന്നതിനുള്ള ഇൻഷുറൻസ് ഭേദഗതി ബിൽ രാജ്യസഭയിൽ പാസാക്കിയതെന്ന് രാജ്യസഭയിലെ കോൺഗ്രസ് ചീഫ് വിപ്പ് ജയറാം രമേശ് പറഞ്ഞു. “ബിജെപിയോട് അടുപ്പമുള്ള പ്രതിപക്ഷ പാർട്ടികളുടെ താത്പര്യം അവഗണിച്ചു അവർ അത് തിരഞ്ഞെടുത്ത കമ്മറ്റിക്ക് അയക്കാൻ വിസമ്മതിച്ചു. അന്ന് വൈകുന്നേരം നടന്നത് ക്രൂരതയെക്കാൾ മോശമായതാണ്” അദ്ദേഹം ട്വിറ്ററിൽ കുറിച്ചു.
“പാർലമെന്റിലെ പ്രിസൈഡിങ് ഓഫീസർമാർ നിഷ്പക്ഷരായിരിക്കണം, പക്ഷപാതം കാണിക്കാൻ കഴിയില്ല. സഭയിൽ നടക്കുന്നതിന്റെ ഏകപക്ഷീയമായ ഒരു ചിത്രം അവതരിപ്പിക്കാനോ സ്ഥിതി കൂടുതൽ വഷളാക്കുകയോ അവർ ചെയ്യാൻ പാടില്ല. തെറ്റായ വികാരങ്ങൾ ബഹളത്തിലേക്ക് നയിക്കും,” അദ്ദേഹം കൂട്ടിച്ചേർത്തു.
Also read: സമൂഹ മാധ്യമങ്ങളിലെ സംവാദങ്ങളില്‍ നിന്ന് കക്ഷികള്‍ വിട്ടു നില്‍ക്കണം; പെഗാസസില്‍  സുപ്രീം കോടതി
പ്രശ്നങ്ങളെത്തുടർന്ന് പാർലമെന്റ് സമ്മേളനം നേരത്തെ നിശ്ചയിച്ചതിലും രണ്ടു ദിവസം മുന്നേ നിർത്തിവയ്ക്കുകയായിരുന്നു. രാജ്യസഭാ ചെയർമാനായ ഉപരാഷ്ട്രപതി വെങ്കയ്യ നായിഡുവും ലോക്‌സഭാ സ്പീക്കർ ഓം ബിർളയും പാർലമെന്റിലെ സംഭവങ്ങളിൽ മനോവിഷമം പ്രകടിപ്പിച്ചു. ഉപരാഷ്ട്രപതി വിതുമ്പിക്കരയുകയും ചെയ്തിരുന്നു.
ജൂലൈ 19നു വർഷകാല സമ്മേളനം ആരംഭിച്ചപ്പോൾ മുതൽ പെഗാസസ് വിഷയം, കാർഷിക നിയമങ്ങൾ, കോവിഡ് കൈകാര്യം ചെയ്യുന്നതിലെ വീഴ്ച തുടങ്ങിയ വിഷയങ്ങളുടെ മേൽ പ്രതിപക്ഷം പ്രതിഷേധിക്കുകയും നിരവധി തവണ സഭ നടപടികൾ സ്തംഭിപ്പിക്കുകയും ചെയ്തിരുന്നു.",https://malayalam.indianexpress.com/news/rahul-gandhi-parliament-opposition-protests-544243/
5,"രാജ്യത്ത് 41,195 പേർക്ക് കോവിഡ്; രോഗബാധിതർ കൂടുതൽ കേരളത്തിൽ",2021-08-12 11:11:41,"ന്യൂഡൽഹി: രാജ്യത്ത് കഴിഞ്ഞ 24 മണിക്കൂറിനിടെ 41,195 പേർക്ക് കോവിഡ് സ്ഥിരീകരിച്ചു. ഇതോടെ രാജ്യത്തെ കോവിഡ് ബാധിതരുടെ എണ്ണം 3,20,77,706 ആയി. കോവിഡ് ബാധിച്ച് 490 മരണങ്ങളും റിപ്പോർട്ട് ചെയ്തതായി കേന്ദ്ര ആരോഗ്യ മന്ത്രാലയം അറിയിച്ചു. ഇന്നലെ 38,353 കോവിഡ് കേസുകളാണ് രാജ്യത്ത് റിപ്പോർട്ട് ചെയ്തത്.
കോവിഡ് കേസുകളുടെ എണ്ണത്തിൽ കേരളമാണ് മുന്നിൽ. തൊട്ടുപിന്നിൽ മഹാരാഷ്ട്രയാണ്. കേരളത്തിൽ 23,500 പേർക്കും മഹാരാഷ്ട്രയിൽ 5,560 പേർക്കുമാണ് കോവിഡ് ബാധിച്ചത്. അതേസമയം, രാജ്യത്തെ സജീവ കേസുകളുടെ എണ്ണം 3,87,987 ആയി കുറഞ്ഞു. 3,12,60,050 പേരാണ് ഇതുവരെ രോഗമുക്തി നേടിയത്. രോഗമുക്തി നിരക്ക് 97.45 ശതമാനമാണ്.
കേരളത്തില്‍ ഇന്നലെ 23,500 പേര്‍ക്കാണ് കോവിഡ്-19 സ്ഥിരീകരിച്ചത്. തൃശൂര്‍ 3124, മലപ്പുറം 3109, എറണാകുളം 2856, കോഴിക്കോട് 2789, പാലക്കാട് 2414, കൊല്ലം 1633, ആലപ്പുഴ 1440, തിരുവനന്തപുരം 1255, കോട്ടയം 1227, കണ്ണൂര്‍ 1194, പത്തനംതിട്ട 696, ഇടുക്കി 637, വയനാട് 564, കാസര്‍ഗോഡ് 562 എന്നിങ്ങനെയാണ് ജില്ലകളില്‍ രോഗ ബാധ സ്ഥിരീകരിച്ചത്.
Read More: വാക്‌സിനേഷന് തദ്ദേശ സ്ഥാപന രജിസ്‌ട്രേഷൻ ആവശ്യമില്ല: ആരോഗ്യ മന്ത്രി",https://malayalam.indianexpress.com/news/coronavirus-india-records-41195-cases-544163/
6,കര്‍ണാടക: ബൊമ്മെ മന്ത്രിസഭയില്‍ ഭിന്നത; എംഎല്‍എ ഓഫീസ് പൂട്ടി ആനന്ദ് സിങ്,2021-08-11 22:32:29,"ബെംഗളുരു: ബസവരാജ് ബൊമ്മെയുടെ നേതൃത്വത്തിലുള്ള കര്‍ണാടകയിലെ പുതിയ ബിജെപി മന്ത്രിസഭയില്‍ ഭിന്നത വര്‍ധിപ്പിക്കുന്നു. ഒരാഴ്ച മുന്‍പ് നടന്ന വകുപ്പ് വിഭജനത്തില്‍ അസംതൃപ്തി പ്രകടിപ്പിച്ച് ടൂറിസം മന്ത്രി ആനന്ദ് സിങ് തന്റെ എംഎല്‍എ ഓഫീസ് പൂട്ടി. വിജയനഗര്‍ ജില്ലയിലെ ഹോസ്‌പേട്ടിലെ ഓഫീസാണ് പൂട്ടിയത്.
ബിഎസ് യെഡിയൂരപ്പയുടെ പിന്‍ഗാമിയായി ജൂലൈ 28നാണു ബസവരാജ് ബൊമ്മെ മുഖ്യമന്ത്രിയായി അധികാരമേറ്റത്. തുടര്‍ന്നു നടന്ന മന്ത്രിസഭാ പുനസംഘടനയില്‍ ആനന്ദ് സിങ്ങിനു ടൂറിസം, പരിസ്ഥിതി വകുപ്പുകളാണ് ലഭിച്ചത്. ബൊമ്മെയെ രാജിക്കത്തുമായി ആനന്ദ് സിങ് ഞായറാഴ്ച കണ്ടുവെന്നാണ് അദ്ദേഹത്തോട് ഏറ്റവും അടുത്ത വൃത്തങ്ങളില്‍നിന്ന് ഇന്ത്യന്‍ എക്‌സ്പ്രസ് ഡോട്ട് കോമിനോട് പറഞ്ഞത്. സിങ്ങിനെ മുഖ്യമന്ത്രി ആശ്വസിപ്പിച്ചതായും ഈ വൃത്തങ്ങള്‍ പറഞ്ഞു.
”ബിഎസ് യെഡിയൂരപ്പ സര്‍ക്കാരില്‍ കൈാകാര്യം ലഭിച്ച വനം വകുപ്പിനൊപ്പം ഊര്‍ജവകുപ്പും അദ്ദേഹം ആവശ്യപ്പെടുന്നു. വിജയനഗറിലെ ഓഫീസ് അടച്ചുപൂട്ടി സിങ് രാജിക്കത്ത് തയാറാക്കിയിട്ടുണ്ട്. എന്നാല്‍ എല്ലാം ശരിയാകുമെന്നും താന്‍ ആവശ്യപ്പെടുന്ന വകുപ്പുകള്‍ ലഭിക്കുമെന്നും അദ്ദേഹം കരുതുന്നു,” ഉറവിടം പറഞ്ഞു.
പ്രശ്‌നങ്ങള്‍ ഉടന്‍ പരിഹരിക്കുമെന്നും ആനന്ദ് സിംഗുമായി സംസാരിക്കുമെന്നും മുഖ്യമന്ത്രി ബസവരാജ് ബൊമ്മൈ പറഞ്ഞു. ”ഞാനും ആനന്ദ് സിങ്ങും മൂന്ന് പതിറ്റാണ്ടായി സുഹൃത്തുക്കളാണ്. ഞങ്ങള്‍ തുടര്‍ച്ചയായി ബന്ധപ്പെടുന്നു. ഇന്നലെ, ഞാന്‍ അദ്ദേഹത്തോട് സംസാരിച്ചു. ഇന്നും സംസാരിക്കും. അദ്ദേഹത്തിന്റെ അഭിപ്രായങ്ങള്‍ എനിക്കറിയാം, എന്റെ അഭിപ്രായങ്ങള്‍ ഞാനും അറിയിച്ചിട്ടുണ്ട്. അദ്ദേഹം വന്ന് എന്നോട് സംസാരിക്കുന്നതോടെ എല്ലാം ശരിയാകും,”ബൊമ്മെ പറഞ്ഞു. അതേസമയം, വിഷയത്തില്‍ ബിജെപി കേന്ദ്ര നേതൃത്വത്തോട് സംസാരിച്ചില്ലെന്ന് അദ്ദേഹം പറഞ്ഞു.
ആന്ദ് സിങ്ങിനൊപ്പം മറ്റൊരു മന്ത്രി എംടിബി നാഗരാജും വകുപ്പ് വിഭജനത്തില്‍ അസന്തുഷ്ടി തുറന്നു പറഞ്ഞിട്ടുണ്ട്. നാഗരാജിന് മുനിസിപ്പല്‍ അഡ്മിനിസ്‌ട്രേഷന്റെയും ചെറുകിട, പൊതുമേഖലാ വ്യവസായ വകുപ്പുകളുയെടും ചുമതലയാണു നല്‍കിയത്. ഭവനവകുപ്പ് വേണമെന്നാണ് അദ്ദേഹത്തിന്റെ താല്‍പ്പര്യം. തന്റെ വകുപ്പ് ഉടന്‍ മാറ്റിനല്‍കുമെന്ന് ബൊമ്മെ വാഗ്ദാനം ചെയ്തിട്ടുണ്ടെന്നും അദ്ദേഹത്തില്‍ വിശ്വാസമുണ്ടെന്നും നാഗരാജ് പറഞ്ഞു.
Also Read: ഹിമാചൽ മണ്ണിടിച്ചിൽ: 10 മരണം; നിരവധി പേർ മണ്ണിനടിയിലെന്നു സംശയം
2019 ല്‍ കോണ്‍ഗ്രസില്‍നിന്ന് ബിജെപിയില്‍ ചേര്‍ന്നവരാണു നാഗരാജും ആനന്ദ് സിങ്ങും. ജെഡി (എസ്) -കോണ്‍ഗ്രസ് സര്‍ക്കാരിനെ അട്ടിമറിക്കുന്നതിലും ബിജെപിയെ അധികാരത്തില്‍ തിരിച്ചെത്തിക്കുന്നതിലുമുള്ള പങ്ക് കണക്കിലെടുത്ത് തങ്ങള്‍ക്ക് ഇഷ്ടമുള്ള വകുപ്പുകള്‍ ഇരുവരും ആവശ്യപ്പെടുന്നതായാണു വിലയിരുത്തപ്പെടുന്നത്.
അതേസമയം, മന്ത്രി വി സുനില്‍ കുമാര്‍ തനിക്ക് അനുവദിച്ച ഊര്‍ജവകുപ്പിന്റെ ചുമതല ഇതുവരെ ഏറ്റെടുത്തിട്ടില്ല. ഊര്‍ജവകുപ്പില്‍ ആനന്ദ് സിങ് കണ്ണ് വയ്ക്കുന്നത് സംബന്ധിച്ച മാധ്യമപ്രവര്‍ത്തകരുടെ ചോദ്യത്തിനു ”മറ്റ് പ്രശ്‌നങ്ങളെക്കുറിച്ച് എനിക്കറിയില്ല. കന്നഡ, സാംസ്‌കാരിക വെകുപ്പുകളെക്കുറിച്ച് മാത്രം എന്നോട് ചോദിക്കൂ. ഞാന്‍ ഇന്ന് അതിന്റെ ചുമതല ഏറ്റെടുത്തു. മൂന്നു ദിവസത്തിനുശേഷം ഊര്‍ജ വകുപ്പ് ചുമതല ഏറ്റെടുക്കും,” എന്നായിരുന്നു സുനില്‍ കുമാറിന്റെ മറുപടി.
”മന്ത്രിസഭയില്‍ ഇടംപിടിക്കാത്തവര്‍ ന്യൂഡല്‍ഹിയില്‍ നേതാക്കളുമായി കൂടിക്കാഴ്ച നടത്തുന്നു. കുറച്ചുപേര്‍ ബൊമ്മെയെ കാണുന്നു. മറ്റുള്ളവര്‍ സംസ്ഥാന ഓര്‍ഗനൈസിങ് സെക്രട്ടറി അരുണ്‍ കുമാറുമായും മുന്‍ മുഖ്യമന്ത്രി ബിഎസ് യെഡിയൂരപ്പയുമായും ബന്ധപ്പെടുന്നു,”ഒരു ബിജെപി നേതാവ് ഇന്ത്യന്‍ എക്‌സ്പ്രസ് ഡോട്ട് കോമിനോട് പറഞ്ഞു.
അതേസമയം, മടിക്കേരി എംഎല്‍എ അപ്പച്ചു രഞ്ജനെ മന്ത്രിയാക്കാത്തതിനെതിരെ കുടകില്‍നിന്നുള്ള നൂറുകണക്കിനു ബിജെപി പ്രവര്‍ത്തകര്‍ ബെംഗളുരുവിലെത്തി ഫ്രീഡം പാര്‍ക്കില്‍ പ്രതിഷേധിച്ചു.",https://malayalam.indianexpress.com/news/basavraraj-bommai-cabinet-dissent-anand-singh-shuts-down-mla-office-544035/
7,അഫ്‌ഗാനില്‍ പോരാട്ടം രൂക്ഷം; മൂന്ന് പ്രവിശ്യാ തലസ്ഥാനങ്ങള്‍ കൂടി താലിബാന്‍ പിടിച്ചു,2021-08-11 21:03:03,"കാബൂള്‍: അഫ്ഗാനിസ്ഥാനിലെ വടക്കുകിഴക്കന്‍ മേഖലയില്‍ തുടര്‍ച്ചയായി നടത്തിയ ആക്രമണത്തില്‍ മൂന്ന് പ്രവിശ്യാ തലസ്ഥാനങ്ങളും കരസേനയുടെ പ്രാദേശിക ആസ്ഥാനവും താലിബാന്‍ കീഴടക്കി. ഉദ്യോഗസ്ഥരെ ഉദ്ധരിച്ച് വാര്‍ത്താ ഏജന്‍സിയാ എപിയാണ് ഇക്കാര്യം റിപ്പോര്‍ട്ട് ചെയ്തത്.
പതിറ്റാണ്ടുകള്‍ നീണ്ട സൈനിക സാന്നിധ്യം പിന്‍വലിക്കുന്നത് അമേരിക്കയും നാറ്റോയും പ്രഖ്യാപിച്ചതാടെ അഫ്ഗാന്‍ സൈന്യവും താലിബാനും തമ്മില്‍ കടുത്ത പോരാട്ടമാണ് നടക്കുന്നത്. രാജ്യത്തിന്റെ മൂന്നില്‍ രണ്ട് ഭാഗവും ഇപ്പോള്‍ താലിബാന്റെ നിയന്ത്രണത്തിലാണ്.
കുണ്ടൂസിനു പിന്നാലെ വടക്കുകിക്കന്‍ മേഖലയിലെ ബഡാഖ്ഷാന്‍, ബഗ്ലാന്‍ പ്രവിശ്യകളുടെ തലസ്ഥാനങ്ങളുടെയും പടിഞ്ഞാറ് ഫറ പ്രവിശ്യയുടെയും നിയന്ത്രണം നഷ്ടപ്പെട്ടത്, താലിബാന്‍ മുന്നേറ്റം തടയുന്നതില്‍ അഫ്ഗാന്‍ സര്‍ക്കാരില്‍ സമ്മര്‍ദം വര്‍ധിപ്പിച്ചിരിക്കുകയാണ്.
അതിനിടെ, അഫ്ഗാന്‍ പ്രസിഡന്റ് അഷ്‌റഫ് ഗനി താലിബാന്റെ അധീനതയിലുള്ള പ്രദേശത്താല്‍ ചുറ്റപ്പെട്ട ബാല്‍ഖ് പ്രവിശ്യയിലേക്ക് അടിയന്തരമായി തിരിച്ചു. താലിബാനെ നേരിടാന്‍ നാട്ടു സൈന്യങ്ങളുടെ സഹായം തേടിയാണ് ഈ നീക്കം. അതേസമയം, പുതിയ സംഭവങ്ങക്കുറിച്ചുള്ള ആവര്‍ത്തിച്ചുള്ള അഭ്യര്‍ത്ഥനകളോട് അഫ്ഗാന്‍ സര്‍ക്കാരും സൈന്യവും പ്രതികരിച്ചില്ലെന്നു എപി റിപ്പോര്‍ട്ടില്‍ പറയുന്നു.
Also Read: ഹിമാചൽ മണ്ണിടിച്ചിൽ: രണ്ട്  മരണം; 40 പേർ മണ്ണിനടിയിലെന്നു സംശയം
നിലവില്‍ കാബൂളിനു നേര്‍ക്കു പ്രത്യക്ഷ ഭീഷണിയില്ലെങ്കിലും താലിബാന്‍ മുന്നേറ്റത്തിന്റെ അതിശയകരമായ വേഗത അഫ്ഗാന്‍ സര്‍ക്കാരിന് എത്രനാള്‍ അതിന്റെ ഗ്രാമപ്രദേശങ്ങളുടെ നിയന്ത്രണം നിലനിര്‍ത്താന്‍ കഴിയുമെന്ന ചോദ്യങ്ങള്‍ ഉയര്‍ത്തുന്നു. സാധാരണ സൈന്യത്തിനു താലിബാനുമായുള്ള ഏറ്റുമുട്ടലില്‍ പിടിച്ചുനില്‍ക്കാന്‍ കഴിയാത്ത സാഹചര്യത്തില്‍ പലയിടങ്ങളിലും പ്രത്യേക സേനയെ നിയോഗിച്ചിരിക്കുകയാണു സര്‍ക്കാര്‍. അതിനിടെ, ഏറ്റമുട്ടല്‍ നടക്കുന്ന മേഖലകളില്‍നിന്ന് ആയിരക്കണക്കിനു സാധാരണക്കാര്‍ സുരക്ഷ തേടി തലസ്ഥാനത്തേക്കു പലായനം ചെയ്യുകയാണ്.
കാബൂളിനെ 30 ദിവസത്തിനുള്ളിൽ ഒറ്റപ്പെടുത്താനും 90 ദിവസത്തിനുള്ളിൽ നഗരത്തിന്റെ നിയന്ത്രണം ഏറ്റെടുക്കാനും താലിബാന് കഴിയുമെന്ന് യുഎസ് പ്രതിരോധ ഉദ്യോഗസ്ഥൻ വാർത്താ ഏജൻസിയായ റോയിട്ടേഴ്സിനോട് പറഞ്ഞു. താലിബാൻ ആറ് ദിവസത്തിനുള്ളിൽ എട്ട് പ്രവിശ്യാ തലസ്ഥാനങ്ങളുടെ നിയന്ത്രണം ഏറ്റെടുത്തത് യുഎസ് അധികൃതരെ അത്ഭുതപ്പെടുത്തിയിരിക്കുകയാണ്.
അഫ്ഗാനിസ്ഥാനില്‍നിന്നള്ള തിരച്ചുപോക്ക് ഈ മാസം അവസാനത്തോടെ പൂര്‍ത്തിയാക്കാന്‍ ഉദ്ദേശിക്കുന്ന യുഎസ് സൈന്യം ചില വ്യോമാക്രമണങ്ങള്‍ നടത്തിയിട്ടുണ്ടെങ്കിലും കരയിലെ പോരാട്ടത്തില്‍ പങ്കെടുക്കുന്നത് മിക്കവാറും ഒഴിവാക്കി.
അഫ്ഗാനിസ്ഥാനിലെ ആക്ടിങ് ധനമന്ത്രി ഖാലിദ് പയേന്ദ രാജിവച്ച് രാജ്യം വിട്ടതായി അൽജസീറ റിപ്പോർട്ട് ചെയ്തു. താൻ സ്ഥാനമൊഴിയുകയാണെന്ന് പയേന്ദ ചൊവ്വാഴ്ച ഒരു ട്വീറ്റിൽ പറഞ്ഞിരുന്നു.
ഖത്തർ തലസ്ഥാനമായ ദോഹയിൽ നാളെ നടക്കുന്ന മേഖലാ തല സമ്മേളനത്തിൽ അഫ്ഗാനിസ്ഥാനിലെ വൻതോതിലുള്ള അക്രമങ്ങൾ തടയുന്നതിനും സമാധാന പ്രക്രിയയെ മുന്നോട്ടു കൊണ്ടുപോകുന്നതിനുമുള്ള വഴികൾ ചർച്ചചെയ്തേക്കും. യോഗത്തിൽ ഇന്ത്യ പങ്കെടുക്കാനിടയുണ്ട്.
സംഘർഷ പരിഹാരത്തിനുള്ള ഖത്തറിന്റെ പ്രത്യേക പ്രതിനിധി മുത്തലാഖ് ബിൻ മജീദ് അൽ ഖഹ്താനി കഴിഞ്ഞയാഴ്ച രാജ്യതലസ്ഥാനത്ത് നടത്തിയ സന്ദർശനത്തിലാണ് ഇന്ത്യയ്ക്കു ക്ഷണം ലഭിച്ചത്.",https://malayalam.indianexpress.com/news/afghan-officials-three-more-provincial-capitals-fall-to-taliban-543958/
8,ഹിമാചൽ മണ്ണിടിച്ചിൽ: 10 മരണം; നിരവധി പേർ മണ്ണിനടിയിലെന്നു സംശയം,2021-08-11 21:05:01,"ഷിംല: ഹിമാചൽ പ്രദേശിലെ കിന്നൗർ ജില്ലയിൽ ബുധനാഴ്ചയുണ്ടായ വലിയ ഉരുൾപൊട്ടലിൽ 10 പേർ മരിച്ചു. മുപ്പതിലധികം പേർ മണ്ണിനടിയിൽ അകപ്പെട്ട് പോയതായി സംശയിക്കുന്നതായി ഉദ്യോഗസ്ഥർ പറഞ്ഞു. 13 പേർക്ക് പരുക്കേറ്റതായും ഉദ്യോഗസ്ഥർ പറഞ്ഞു.
40 യാത്രക്കാരുമായി സഞ്ചരിച്ച ഹിമാചൽ റോഡ് ട്രാൻസ്പോർട്ട് കോർപ്പറേഷൻറെ (എച്ച്ആർടിസി) ബസ് ഉൾപ്പെടെ നിരവധി വാഹനങ്ങൾ അവശിഷ്ടങ്ങൾക്കിടയിൽ അകപ്പെട്ടതായി കിന്നൗർ ഡെപ്യൂട്ടി കമ്മിഷണർ ആബിദ് ഹുസൈൻ സാദിഖ് പിടിഐയോട് പറഞ്ഞു.  കിന്നൗറിലെ റെകോങ് പിയോയിൽ നിന്ന് ഷിംലയിലേക്ക് പോവുകയായിരുന്ന ബസാണ് മണ്ണിടിച്ചിലിൽ പെട്ടത്.
ബസ് ഡ്രൈവറും കണ്ടക്ടറുമടക്കം പത്തുപേരെ നുഗുൽസാരി പ്രദേശത്തിന് സമീപം മണ്ണിടിച്ചിൽ ഉണ്ടായ സ്ഥലത്തുനിന്ന് രക്ഷപ്പെടുത്തിയിട്ടുണ്ട്.
43 -ാം ബറ്റാലിയൻ, 17 -ാം ബറ്റാലിയൻ, 19 -ാം ബറ്റാലിയൻ എന്നിവിടങ്ങളിൽ നിന്നുള്ള ഐടിബിപി ടീമുകൾ രക്ഷാപ്രവർത്തനം നടത്തുന്നതായി അധികൃതർ അറിയിച്ചു. എൻഡിആർഎഫ്, സിഐഎസ്എഫ്, പോലീസ് എന്നിവരും സ്ഥലത്തെത്തിയിട്ടുണ്ട്.",https://malayalam.indianexpress.com/news/himachal-pradesh-landslide-kinnaur-updates-543914/
9,രാജ്യത്ത് പുതിയ കേസുകളിലും മരണസംഖ്യയിലും വര്‍ധനവ്; 3.86 ലക്ഷം പേര്‍ ചികിത്സയില്‍,2021-08-11 10:58:00,"ന്യൂ‍‍ഡല്‍ഹി: ഇന്ത്യയില്‍ കഴിഞ്ഞ 24 മണിക്കൂറിനിടെ 38,353 കോവിഡ് കേസുകള്‍ റിപ്പോര്‍ട്ട് ചെയ്തു. 40,013 പേരാണ് രോഗം ഭേദമായി ആശുപത്രി വിട്ടത്. ഇതോടെ രാജ്യത്തെ രോഗമുക്തി നിരക്ക് 97.45 ശതമാനമായി ഉയര്‍ന്നു.
വിവിധ സംസ്ഥാനങ്ങളിലായി 3.86 ലക്ഷം പേരാണ് ചികിത്സയില്‍ കഴിയുന്നത്. കഴിഞ്ഞ 140 ദിവസത്തിനിടിയില്‍ ആദ്യമായാണ് സജീവ കേസുകള്‍ ഇത്രയധികം കുറയുന്നത്.
കേരളത്തിലാണ് രാജ്യത്തെ പ്രതിദിന കേസുകളില്‍ പകുതിയിലധികവും റിപ്പോര്‍ട്ട് ചെയ്യുന്നത്. ഇന്നലെ സംസ്ഥാനത്ത് 21,119 പേര്‍ക്കാണ് രോഗം ബാധിച്ചത്. മലപ്പുറം, എറണാകുളം കോഴിക്കോട് ജില്ലകളിലാണ് കോവിഡ് രൂക്ഷമായി തുടരുന്നത്.
അതേസമയം, കോവിഡ് മൂലം മരണപ്പെട്ടവരുടെ എണ്ണത്തില്‍ വര്‍ധനവ് രേഖപ്പെടുത്തി. ഇന്നലെ 497 പേര്‍ക്കാണ് മഹാമാരി മൂലം ജീവന്‍ നഷ്ടമായത്. രാജ്യത്തെ ആകെ മരണ സംഖ്യ 4.29 ലക്ഷമായി ഉയരുകയും ചെയ്തു.
സംസ്ഥാനങ്ങള്‍ക്കും കേന്ദ്ര ഭരണ പ്രദേശങ്ങള്‍ക്കുമായി ഇതുവരെ 53.24 കോടി വാക്സിന്‍ ഡോസുകള്‍ വിതരണം ചെയ്തതായി ആരോഗ്യ മന്ത്രാലയം അറിയിച്ചു. ഇന്നലെ മാത്രം നല്‍കിയത് 72.40 ലക്ഷം വാക്സിനാണ്.
Also Read: ഗുരുതര രോഗമുള്ളവരും, പ്രായമായവരും കൂടുതല്‍; കേരളത്തിലെ രോഗവ്യാപനത്തിന് പിന്നില്‍ ഒന്‍പത് കാരണങ്ങള്‍: കേന്ദ്ര സംഘം",https://malayalam.indianexpress.com/news/india-covid-latest-updates-on-covid-vaccine-and-death-toll-aug-11-543660/
10,"ഗുരുതര രോഗമുള്ളവരും, പ്രായമായവരും കൂടുതല്‍; കേരളത്തിലെ രോഗവ്യാപനത്തിന് പിന്നില്‍ ഒന്‍പത് കാരണങ്ങള്‍: കേന്ദ്ര സംഘം",2021-08-11 10:57:28,"ന്യൂഡല്‍ഹി: കേരളത്തിലെ കോവിഡ് വ്യാപനത്തിന് ഒന്‍പത് കാരണങ്ങള്‍ കണ്ടെത്തി കേന്ദ്ര സംഘം. നാഷണൽ സെന്റർ ഫോർ ഡിസീസ് കൺട്രോള്‍ ഡയറക്ടർ ഡോ. എസ്.കെ.സിങ്ങിന്റെ നേതൃത്വത്തിലുള്ള സംഘമാണ് സംസ്ഥാനത്തെ കോവിഡ് സ്ഥിതികള്‍ വിശകലനം ചെയ്തത്.
എറ്റവും വലിയ വെല്ലുവിളിയായി കേന്ദ്ര സംഘം കാണുന്നത് ഗ്രാമങ്ങളും നഗരങ്ങളും തമ്മിലുള്ള അകലം വളരെ കുറവാണ് എന്നതാണ്. വീടുകള്‍ അടുത്തടുത്തായതിനാല്‍ വ്യാപനം കൂടുതല്‍ തീഷ്ണമാവുന്നു.
“ഗ്രാമ നഗര വിഭജനം വളരെ കുറവാണ്. ഉത്തരേന്ത്യൻ സംസ്ഥാനങ്ങളെ പരിഗണിക്കുകയാണെങ്കില്‍, ഉയർന്ന ജനസാന്ദ്രതയുള്ള സംസ്ഥാനങ്ങളിൽ കൃഷിസ്ഥലങ്ങൾ അണുബാധ പടരുന്നതിന് തടസമാകുന്നു. കേരളത്തിൽ വീടുകൾ ചേര്‍ന്നായതിനാല്‍ ഹോം ഐസൊലേഷന്‍ വിജയകരമല്ല,” എസ്.കെ.സിങ് പറഞ്ഞു.
സംസ്ഥാനത്ത് രണ്ട് ഡോസ് വാക്സിനെടുത്തവരിലും രോഗവ്യാപനം രൂക്ഷമാണെന്നാണ് കേന്ദ്ര സംഘത്തിന്റെ കണ്ടെത്തല്‍. “പത്തനംതിട്ട ജില്ലാ കലക്ടര്‍ നല്‍കിയ രേഖകള്‍ പ്രകാരം, ജില്ലയില്‍ 5,042 പേര്‍ക്കാണ് രണ്ട് ഡോസ് വാക്സിന്‍ സ്വീകരിച്ച ശേഷം വൈറസ് പിടിപെട്ടത്. കുത്തിവയ്പ്പെടുത്ത് എത്ര നാളുകള്‍ക്ക് ശേഷമാണ് കോവിഡ് ബാധിക്കുന്നതെന്ന് പരിശോധിക്കുകയാണ്,” അദ്ദേഹം കൂട്ടിച്ചേര്‍ത്തു.
സംസ്ഥാനത്ത് 30 ശതമാനം ആളുകള്‍ക്കാണ് പക്ഷാഘാതം, ഷുഗര്‍, ഹൃദയ സംബന്ധ രോഗം തുടങ്ങിയ ഗുരുതര ആരോഗ്യ പ്രശ്നങ്ങളുള്ളത്. മേയ്-ജൂണ്‍ കാലഘട്ടത്തില്‍ സ്ഥിരീകരിച്ച 30 ശതമാനം മരണങ്ങളും ആശുപത്രിയില്‍ പ്രവേശിപ്പിച്ചതിന് 72 മണിക്കൂറിനുള്ളില്‍ സംഭവിച്ചവയാണ്. ഇത്തരത്തില്‍ മറ്റ് ഗുരുതര രോഗമുള്ളവരുടെ ഉയര്‍ന്ന സംഖ്യയും രോഗവ്യാപനത്തിന് കാരണമാണെന്നാണ് കേന്ദ്ര സംഘം പറയുന്നത്.
കേരളത്തിലെ 55 ശതമാനം ആളുകള്‍ക്കും കോവിഡ് ബാധിച്ചിട്ടില്ല, പ്രായമായവരുടെ വലിയ ശതമാനം എന്നിവയും കേസുകള്‍ വര്‍ധിക്കുന്നതിന് പിന്നിലെ കാരണമാണെന്നാണ് എസ്.കെ.സിങ് ചൂണ്ടിക്കാണിക്കുന്നത്. പൊതു ആരോഗ്യ സംവിധാനവും, ലോക്ക്ഡൗണും മികച്ച രീതിയില്‍ നടപ്പാക്കി വ്യാപനം തടയണമെന്നും അദ്ദേഹം അഭിപ്രായപ്പെട്ടു.
“ലോക്ക്ഡൗണില്‍ ഇളവുകള്‍ പ്രഖ്യാപിച്ചത്, ഓണാഘോഷം നടത്താനുള്ള തീരുമാനം, ടൂറിസം മേഖല തുറക്കുന്നതെല്ലാം നിലവിലത്തെ സാഹചര്യത്തിന് വെല്ലിവിളി ഉയര്‍ത്താനിടയുണ്ട്. നിലവില്‍ സംസ്ഥാനത്തെ ആര്‍ടിപിസിആർ നിരക്ക് 1.12 ആണ്. ഈ സാഹചര്യത്തില്‍ മുന്നോട്ട് പോവുകയാണെങ്കില്‍ ഓഗസ്റ്റ് 1-20 വരെയുള്ള ദിവസങ്ങളില്‍ 4.62 ലക്ഷം കേസുകള്‍ വരെ ഉണ്ടാകാം,” എസ്.കെ.സിങ് വ്യക്തമാക്കി.
Also Read: സംസ്ഥാനത്ത് മദ്യം വാങ്ങാനും നിബന്ധനകള്‍; മാളുകള്‍ ഇന്ന് മുതല്‍ തുറക്കും",https://malayalam.indianexpress.com/news/central-team-gives-nine-reasons-for-keralas-covid-spread-543649/
11,കോവിഡ് വ്യാപനം: അഞ്ച് സംസ്ഥാനങ്ങളിലെ ആർ നമ്പർ ആശങ്കാജനകമെന്ന് കേന്ദ്രം,2021-08-10 23:24:37,"രാജ്യത്ത് മൊത്തത്തിലുള്ള കോവിഡ് സാഹചര്യം ഇപ്പോൾ നിയന്ത്രണ വിധേയമാണെങ്കിലും, ചില സംസ്ഥാനങ്ങളിൽ വർദ്ധിച്ചുവരുന്ന വ്യാപനം പ്രധാന ആശങ്കയുള്ള മേഖലയായി തുടരുന്നുവെന്ന് കേന്ദ്രസർക്കാർ.
കോവിഡ് മഹാമാരി എത്ര വേഗത്തിൽ പടരുന്നു എന്ന് അളക്കുന്നതിനുള്ള ആർ നമ്പർ ഹിമാചൽ പ്രദേശ്, പഞ്ചാബ്, ഗുജറാത്ത്, മധ്യപ്രദേശ്, ഉത്തർപ്രദേശ് എന്നീ അഞ്ച് സംസ്ഥാനങ്ങളിൽ ഇപ്പോൾ ഒന്നിന് മുകളിലാണെന്നും കേന്ദ്രസർക്കാർ കൂട്ടിച്ചേർത്തു.
ഹിമാചൽ പ്രദേശ്, പഞ്ചാബ്, ഗുജറാത്ത്, മധ്യപ്രദേശ്, ഉത്തർപ്രദേശ് എന്നീ അഞ്ച് സംസ്ഥാനങ്ങളിൽ പാൻഡെമിക് എത്ര വേഗത്തിൽ പടരുന്നുവെന്ന് അളക്കുന്ന ഒരു പ്രധാന മെട്രിക് ആർ-നമ്പർ ഇപ്പോൾ ഒന്നിന് മുകളിലാണെന്നും സർക്കാർ വ്യക്തമാക്കി.
കേരളം അടക്കം എട്ട് സംസ്ഥാനങ്ങളിൽ ആർ വാല്യു ഒന്നിന് മുകളിലാണെന്ന് കേന്ദ്രസർക്കാർ കഴിഞ്ഞ വാരം പറഞ്ഞിരുന്നു. 1.1 ആയിരുന്നു അന്ന് കേരളത്തിൽ ആർ വാല്യു. കേരളത്തിന് പുറമെ ഹിമാചൽ പ്രദേശ്, ജമ്മു കശ്മീർ (1.4), ലക്ഷദ്വീപ് (1.3), തമിഴ്നാട്, മിസോറാം, കർണാടക (1.2), പുതുച്ചേരി (1.1) സംസ്ഥാനങ്ങളിലായിരുന്നു ആർ വാല്യു എന്ന് ഒന്നിന് മുകളിൽ കണ്ടെത്തിയത്.
Read More: ഡബ്ല്യുഐപിആർ എട്ടിനു മുകളിലെങ്കിൽ ലോക്ക്ഡൗൺ; കോവിഡ് നിയന്ത്രണങ്ങളിൽ മാറ്റം വരുത്തും
ഒരു വ്യക്തിയിൽ നിന്ന് എത്ര പേരിലേക്ക് രോഗം പകരുന്നു എന്നതാണ് ആർ വാല്യുകൊണ്ട് അർത്ഥമാക്കുന്നത്. 1:1 എന്ന അനുപാതത്തിലാണ് രോഗം പകരുന്നതെങ്കിൽ ആർ വാല്യു ഒന്ന് എന്ന തരത്തിൽ കണക്കാക്കും.
11 സംസ്ഥാനങ്ങളിലേയും കേന്ദ്രഭരണ പ്രദേശങ്ങളിലേയും 44 ജില്ലകൾ ഇപ്പോഴും 10 ശതമാനത്തിൽ കൂടുതൽ പ്രതിവാര പോസിറ്റിവിറ്റി നിരക്ക് റിപ്പോർട്ട് ചെയ്യുന്നുണ്ടെന്ന് സർക്കാർ പറഞ്ഞു. കഴിഞ്ഞ രണ്ടാഴ്ചയ്ക്കിടെ, കേരളവും തമിഴ്‌നാടും ഉൾപ്പെടെ ഒൻപത് സംസ്ഥാനങ്ങളിലായി 37 ജില്ലകൾ പ്രതിദിന കേസുകൾ വർദ്ധിച്ചുവരുന്ന പ്രവണത കാണിക്കുന്നുവെന്നും കേന്ദ്രം പറഞ്ഞു.
കഴിഞ്ഞ ഏഴ് ദിവസത്തിനുള്ളിൽ രാജ്യത്ത് രേഖപ്പെടുത്തിയ മൊത്തം കോവിഡ് കേസുകളുടെ 51.51 ശതമാനവും കേരളത്തിന്റെ സംഭാവനയായതിനാൽ കേരളത്തിലെ സ്ഥിതി ഇപ്പോഴും ആശങ്കാജനകമാണെന്നും കേന്ദ്രം വിലയിരുത്തി.
Read More: വാക്‌സിൻ ക്ഷാമത്തിനു താൽക്കാലിക പരിഹാരം; 5.11 ലക്ഷം ഡോസ് കൂടി ലഭിച്ചു
“‘ടെസ്റ്റ്-ട്രാക്ക്-ട്രീറ്റ്’ തന്ത്രം എങ്ങനെയാണ് നടപ്പാക്കുന്നതെന്ന് നോക്കാൻ ഒരു കേന്ദ്രസംഘത്തെ കേരളത്തിലേക്ക് അയച്ചു. കണ്ടെയ്ൻമെന്റ് സോണുകളുടെ നിരീക്ഷണം, ആശുപത്രികളുടെ അടിസ്ഥാന സൗകര്യങ്ങൾ, പ്രതിരോധ കുത്തിവയ്പ്പിന്റെ പുരോഗതി എന്നിവയാണ് ടീമിന് മേൽനോട്ടം വഹിക്കാനുള്ള മറ്റ് കാര്യങ്ങൾ,” എൻസിഡിസി ഡയറക്ടർ ഡോക്ടർ എസ് തെ സിങ്ങ് പറഞ്ഞു.
മലപ്പുറം, കോഴിക്കോട്, പത്തനംതിട്ട തുടങ്ങിയ ചില കേരള ജില്ലകളിൽ പോസിറ്റിവിറ്റി നിരക്ക് വർദ്ധിച്ചുകൊണ്ടിരിക്കുകയാണെന്നും അദ്ദേഹം കൂട്ടിച്ചേർത്തു. കൂടാതെ, മറ്റ് സംസ്ഥാനങ്ങളെപ്പോലെ 80 ശതമാനം കേസുകളും ഡെൽറ്റ വേരിയന്റ് പോസിറ്റീവ് ആണെന്ന് കണ്ടെത്തിയെന്നും അദ്ദേഹം പറഞ്ഞു.
ഓഗസ്റ്റ് 9 വരെ മഹാരാഷ്ട്രയിലെ 34 എണ്ണം ഉൾപ്പെടെ രാജ്യത്തെ 86 സാമ്പിളുകളിൽ ഡെൽറ്റ പ്ലസ് വേരിയന്റ് കണ്ടെത്തിയിട്ടുണ്ടെന്നും സർക്കാർ അറിയിച്ചു.
“ആൽഫ, ബീറ്റ, ഗാമ, ഡെൽറ്റ, ഡെൽറ്റ പ്ലസ് എന്നിവയാണ് ഞങ്ങൾ നിരീക്ഷിക്കുന്ന ആശങ്കയുടെ വകഭേദങ്ങൾ. അന്വേഷണത്തിൽ രണ്ട് വകഭേദങ്ങളുണ്ട് – കാപ്പ, ബി .1617.3 എന്നിവ,” സിങ്ങ് പറഞ്ഞു.",https://malayalam.indianexpress.com/news/covid-situation-has-stabilised-but-r-number-is-high-in-five-states-says-govt/
12,സ്ഥാനാർത്ഥികളുടെ ക്രിമിനൽ കേസുകൾ പരസ്യപ്പെടുത്തിയില്ല; എട്ട് രാഷ്ട്രീയ പാർട്ടികൾക്ക് പിഴ,2021-08-10 19:23:01,"ന്യൂഡൽഹി: ബിഹാർ നിയമസഭാ തിരഞ്ഞെടുപ്പിൽ ക്രിമിനൽ പശ്ചാത്തലമുള്ള സ്ഥാനാർത്ഥികളുടെ  വിവരങ്ങൾ പരസ്യപ്പെടുത്താത്തതിന് ബിജെപി, കോൺഗ്രസ്സ്, സിപിഎം ഉൾപ്പടെ എട്ട് രാഷ്ട്രീയ പാർട്ടികൾക്ക് സുപ്രീം കോടതി പിഴ ചുമത്തിയതായി ബാർ ആൻഡ് ബെഞ്ച് റിപ്പോർട്ട്. സ്ഥാനാർത്ഥികളുടെ കേസ് വിവരങ്ങൾ ഔദ്യോഗിക വെബ്സൈറ്റുകളിൽ നൽകണമെന്ന കോടതി ഉത്തരവ് പാലിക്കാത്തതിനാണ് രാഷ്ട്രീയ പാർട്ടികൾക്ക് സുപ്രീം കോടതി ഇന്ന് പിഴ ചുമത്തിയത്.
ക്രിമിനൽ കേസുകളുള്ള സ്ഥാനാർത്ഥികളുടെ വിവരങ്ങൾ സോഷ്യൽ മീഡിയയിലൂടെയും പത്രവാർത്തകളിലൂടെയും പരസ്യപ്പെടുത്താനും കോടതി പാർട്ടികൾക്ക് നിർദേശം നൽകി.
റിപ്പോർട്ട് അനുസരിച്ച്, ബിജെപി, കോൺഗ്രസ്, രാഷ്ട്രീയ ജനതാദൾ (ആർജെഡി), ജനതാദൾ യുണൈറ്റഡ്, സിപിഐ, ലോക് ജൻശക്തി എന്നീ ആറ് പാർട്ടികൾക്ക് ഉത്തരവ് ഭാഗികമായി പാലിക്കാത്തതിന് ഒരു ലക്ഷം രൂപയും ഉത്തരവ് പൂർണമായി പാലിക്കാതിരുന്ന സിപിഎം, നാഷണലിസ്റ്റ് കോൺഗ്രസ് പാർട്ടി (എൻസിപി) എന്നിവയ്ക്ക് അഞ്ചു ലക്ഷം രൂപ വീതവുമാണ് പിഴ ചുമത്തിയത്.
കഴിഞ്ഞ വർഷം ഫെബ്രുവരിയിൽ തിരഞ്ഞെടുപ്പിൽ മത്സരിക്കുന്ന എല്ലാ രാഷ്ട്രീയ പാർട്ടികളും സ്ഥാനാർത്ഥികൾക്കെതിരെയുള്ള ക്രിമിനൽ കേസുകളുടെ വിശദാംശങ്ങൾ വെബ്‌സൈറ്റിൽ അപ്‌ലോഡ് ചെയ്യണമെന്ന് സുപ്രീം കോടതി നിർദ്ദേശിച്ചിരുന്നു. ക്രിമിനൽ കേസുകളുള്ള സ്ഥാനാർത്ഥികളെ നിർത്താനുള്ള കാരണവും വെബ്‌സൈറ്റിൽ നൽകണമെന്നും കോടതി പറഞ്ഞിരുന്നു.
Also read: സമൂഹ മാധ്യമങ്ങളിലെ സംവാദങ്ങളില്‍ നിന്ന് കക്ഷികള്‍ വിട്ടു നില്‍ക്കണം; പെഗാസസില്‍  സുപ്രീം കോടതി
ക്രിമിനൽ കേസുകളുള്ള അപേക്ഷകരെ തിരഞ്ഞെടുക്കാനുള്ള കാരണങ്ങൾ യോഗ്യതയുടെ അടിസ്ഥാനത്തിൽ ഉള്ളതാണെങ്കിൽ ന്യായീകരിക്കാവുന്നതാണെന്നും വിജയസാധ്യതയെ മാത്രം അടിസ്ഥാനമാക്കി മാത്രം ആകരുതെന്നും ജസ്റ്റിസ് റോഹിന്റൺ നരിമാൻ അധ്യക്ഷനായ ബെഞ്ച് പറഞ്ഞിരുന്നു.
2018 സെപ്റ്റംബറിലെ വിധിയിൽ ക്രിമിനൽ പശ്ചാത്തലമുള്ള സ്ഥാനാർത്ഥികളുടെ വിവരങ്ങൾ പരസ്യപ്പെടുത്തുന്നതിന് സുപ്രീം കോടതി നൽകിയ നിർദ്ദേശങ്ങൾ പാലിച്ചില്ല എന്ന് കാണിച്ചു നൽകിയ കോടതി അലക്ഷ്യ ഹർജിയിലാണ് കോടതി ഇന്ന് ഉത്തരവിട്ടത്.",https://malayalam.indianexpress.com/news/sc-fines-8-political-parties-for-non-disclosure-of-criminal-info-of-candidates-in-bihar-polls-543425/
13,ഡോളർ കടത്തുകേസിൽ പ്രതിഷേധം കടുപ്പിച്ച് പ്രതിപക്ഷം; തുടർച്ചയായ രണ്ടാം ദിവസവും സഭ ബഹിഷ്‌കരിച്ചു,2021-08-13 10:20:12,"തിരുവനന്തപുരം: ഡോളര്‍ കടത്തുകേസിൽ മുഖ്യമന്ത്രിക്ക് എതിരെ ഉയർന്ന ആരോപണം ചർച്ച ചെയ്യാത്തതിൽ പ്രതിഷേധിച്ച് പ്രതിപക്ഷം വീണ്ടും സഭ ബഹിഷ്കരിച്ചു. തുടര്‍ച്ചയായ രണ്ടാം ദിവസമാണ് പ്രതിപക്ഷം സഭ ബഹിഷ്കരിക്കുന്നത്.
ചോദ്യോത്തരവേളയിൽ വിഷയം ഉന്നയിച്ച പ്രതിപക്ഷ നേതാവ് വി.ഡി സതീശൻ മുഖ്യമന്ത്രിക്ക് എതിരെയുള്ള ആരോപണം ചർച്ച ചെയ്യാത്തത് അനൗചിത്യമാണെന്ന് പറഞ്ഞു. കോടതിയുടെ പരിഗണനയിൽ ഉള്ള വിഷയം ചർച്ച ചെയ്യില്ലെന്നത് കീഴ്വഴക്കങ്ങളുടെ ലംഘനമാണെന്നും മുഖ്യമന്ത്രി ആരോപണങ്ങൾക്ക് മറുപടി പറയണമെന്നും അതിനു ശേഷമേ സഭാ നടപടികളിൽ സഹകരിക്കു എന്നും പ്രതിപക്ഷ നേതാവ് പറഞ്ഞു.
മുഖ്യമന്ത്രിക്ക് എതിരെ മുദ്രാവാക്യം വിളിച്ചും ബാനർ ഉയർത്തിയുമായിരുന്നു പ്രതിപക്ഷ പ്രതിഷേധം. സഭയിൽ ബാനർ ഉയർത്തുന്നത് ചട്ട വിരുദ്ധമാണെന്ന് സ്‌പീക്കർ വ്യക്തമാക്കി.  പിന്നാലെ സഭ ബഹിഷ്കരിച്ചു പ്രതിപക്ഷം ഇറങ്ങി പോവുകയായിരുന്നു.
ഇന്നലെ പ്രതിപക്ഷം നൽകിയ അടിയന്തരപ്രമേയ നോട്ടീസിനു സ്പീക്കർ അനുമതി നിഷേധിച്ചിരുന്നു. കോടതിയുടെ പരിഗണനയിലിരിക്കുന്ന കേസായതിനാൽ അനുമതി നൽകാൻ കഴിയില്ലെന്ന് കാണിച്ചാണ് സ്‌പീക്കർ പ്രമേയം അവതരിപ്പിക്കാൻ അനുമതി നിഷേധിച്ചത്. സ്‌പീക്കറുടെ നടപടിയിൽ പ്രതിഷേധിച്ചു സഭയിൽ നിന്നും ഇറങ്ങി പോയ പ്രതിപക്ഷം പുറത്തു പ്രതീകാത്മക സഭ നടത്തി നോട്ടീസ് അവതരിപ്പിച്ചിരുന്നു.
Also read: കാഷ്വാലിറ്റി, ഒപി പരിസരങ്ങളില്‍ ഇനി സിസിടിവി; ആരോഗ്യ പ്രവര്‍ത്തകര്‍ക്കെതിരായ അതിക്രമം തടയാന്‍ സജ്ജീകരണങ്ങള്‍",https://malayalam.indianexpress.com/kerala-news/opposition-protest-on-dollar-smuggling-case-boycotts-assembly-544563/
14,മദ്യശാലകൾ ഇന്ന് മുതൽ രാത്രി എട്ടു വരെ; നടപടി ഓണക്കാലത്തെ തിരക്ക് കുറയ്ക്കാൻ,2021-08-13 07:26:44,"തിരുവനന്തപുരം: സംസ്ഥാനത്തെ മദ്യവിൽപനശാലകൾ ഇന്ന് മുതൽ രാത്രി എട്ടു മണി വരെ തുറന്നു പ്രവർത്തിക്കും. ഓണക്കാലത്തെ തിരക്കു കുറയ്ക്കാനാണ് പ്രവർത്തന സമയം കൂട്ടിയത് എന്നാണ് സർക്കാർ വിശദീകരണം. രാവിലെ ഒമ്പത് മണി മുതൽ രാത്രി എട്ടു വരെയാണ് പുതിയ സമയം. നേരത്തെ ഇത് രാത്രി ഏഴ് വരെ ആയിരുന്നു.
സംസ്ഥാനത്തെ ബെവ്‌കോ, കൺസ്യൂമർഫെഡിന്റെ മദ്യവിൽപനശാലകളുടെ പ്രവർത്തന സമയം കൂട്ടണമെന്ന ആവശ്യവുമായി ബെവ്‌കോ സർക്കാരിനെ സമീപിച്ചിരുന്നു. അതിന്റെ അടിസ്ഥാനത്തിലാണ് പ്രവർത്തനസമയം കൂട്ടി സർക്കാർ ഉത്തരവിറക്കിയത്.
Also read: കാഷ്വാലിറ്റി, ഒപി പരിസരങ്ങളില്‍ ഇനി സിസിടിവി; ആരോഗ്യ പ്രവര്‍ത്തകര്‍ക്കെതിരായ അതിക്രമം തടയാന്‍ സജ്ജീകരണങ്ങള്‍",https://malayalam.indianexpress.com/kerala-news/kerala-liquor-shops-closing-time-extended-to-8-pm-544540/
15,"കാഷ്വാലിറ്റി, ഒപി പരിസരങ്ങളില്‍ ഇനി സിസിടിവി; ആരോഗ്യ പ്രവര്‍ത്തകര്‍ക്കെതിരായ അതിക്രമം തടയാന്‍ സജ്ജീകരണങ്ങള്‍",2021-08-12 21:25:22,"തിരുവനന്തപുരം: ഡോക്ടര്‍മാര്‍ക്കും മറ്റ് ആരോഗ്യ പ്രവര്‍ത്തകര്‍ക്കുമെതിരെയുള്ള അക്രമങ്ങളില്‍ നടപടികള്‍ ശക്തമാക്കാന്‍ സംസ്ഥാന സര്‍ക്കാര്‍. ഇത് സംബന്ധിച്ച നിര്‍ദേശങ്ങള്‍ ആരോഗ്യ വകുപ്പ് ഡയറക്ടര്‍ക്കും ആരോഗ്യ വിദ്യാഭ്യാസ വകുപ്പ് ഡയറക്ടര്‍ക്കും നല്‍കി.
ഡോക്ടര്‍മാര്‍ക്കെതിരെ നടന്ന അക്രമങ്ങളെക്കുറിച്ച് ചര്‍ച്ച ചെയ്യാന്‍ ആഗസ്റ്റ് ഒന്‍പതിന് മുഖ്യമന്ത്രിയുടെ നേതൃത്വത്തില്‍ കൂടിയ ഉന്നതതല യോഗത്തിന്റെ അടിസ്ഥാനത്തിലാണ് പുതിയ നിര്‍ദേശങ്ങള്‍ നല്‍കിയിരിക്കുന്നത്.
അടുത്തിടെ ഡോക്ടര്‍മാര്‍ക്കും മറ്റ് ആരോഗ്യ പ്രവര്‍ത്തകര്‍ക്കുമെതിരെയുള്ള അക്രമങ്ങള്‍ കൂടുതലായി റിപ്പോര്‍ട്ട് ചെയ്തിരുന്നു. ഡോക്ടര്‍മാര്‍ക്ക് ജോലി നിര്‍വഹിക്കാന്‍ എല്ലാ സൗകര്യവും സര്‍ക്കാര്‍ ഒരുക്കുമെന്നും ആരോഗ്യ മന്ത്രി വീണ ജോര്‍ജ് വ്യക്തമാക്കി.
ആശുപത്രികളിലെ കാഷ്വാലിറ്റി, ഒ.പി. പരിസരങ്ങളില്‍ സി.സി.ടി.വി. സ്ഥാപിക്കും. പോലീസ് എയ്ഡ് പോസ്റ്റ് ഉള്ള ആശുപത്രികളിലെ സി.സി.ടി.വി. സംവിധാനം എയിഡ് പോസ്റ്റുമായി ബന്ധപ്പെടുത്തും. സി.സി.ടി.വി. കാര്യക്ഷമായി പ്രവര്‍ത്തിക്കുന്നുണ്ടോയെന്ന് ഉറപ്പ് വരുത്തും.
സെക്യൂരിറ്റി ജീവനക്കാരുടെ പ്രവര്‍ത്തനങ്ങള്‍ നിരീക്ഷിക്കുന്നതിന് ഒരു ഓഫീസര്‍ക്ക് സൂപ്രണ്ട് പ്രത്യേക ചുമതല നല്‍കും. പാരാമെഡിക്കല്‍ ജീവനക്കാര്‍ക്കും മറ്റുള്ളവര്‍ക്കും സെക്യൂരിറ്റി സംബന്ധമായ പരിശീലനം ആശുപത്രി സൂപ്രണ്ട് ഉറപ്പ് വരുത്തുന്നതാണ്.
ഒ.പി, കാഷ്വാലിറ്റി പരിസരത്ത് സെക്യൂരിറ്റി ഉദ്യോഗസ്ഥരെ ഇനി മുതല്‍ വിമുക്തഭടന്മാരുടെ സൊസൈറ്റി/സംഘടന എന്നിവയില്‍ നിന്നും മാത്രം നിയമിക്കുന്നതാണ്. ആശുപത്രി വികസന സമിതികള്‍ അല്ലെങ്കില്‍ മാനേജ്‌മെന്റ് കമ്മിറ്റികള്‍ ഇനിമുതല്‍ വിമുക്തഭടന്‍മാരെ മാത്രമേ നിയമിക്കാവൂ.
Also Read: ട്രിപ്പിള്‍ ലോക്ക്ഡൗണ്‍ മാനദണ്ഡങ്ങള്‍ പുതുക്കി; ഇനി രോഗവ്യാപനം കൂടുതലുള്ള മേഖലകളില്‍ മാത്രം നിയന്ത്രണം",https://malayalam.indianexpress.com/kerala-news/state-government-introduces-plans-to-stop-attack-on-health-workers/
16,തദ്ദേശ ഉപതിരഞ്ഞെടുപ്പ്: എല്‍ഡിഎഫിന് മേല്‍ക്കൈ; മൂന്ന് വാര്‍ഡുകള്‍ തിരിച്ചു പിടിച്ച് യുഡിഎഫ്,2021-08-12 18:58:05,"തിരുവനന്തപുരം: സംസ്ഥാനത്ത് ഒന്‍പത് ജില്ലകളിലെ 15 തദ്ദേശ സ്വയം ഭരണ വാര്‍ഡുകളില്‍ നടന്ന ഉപതിരഞ്ഞെടുപ്പില്‍ ഇടതുപക്ഷ ജനാധിപത്യ മുന്നണിക്ക് നേരിയ മേല്‍ക്കൈ.
എല്‍.ഡി.എഫ് സ്ഥാനാര്‍ത്ഥികള്‍ ഏഴിടത്ത് വിജയിച്ചു. ആറ് വാര്‍ഡുകളില്‍ യു.ഡി.എഫും രണ്ടിടത്ത് സ്വതന്ത്രരുമാണ് വിജയിച്ചത്.
പത്തനംതിട്ട, ആലപ്പുഴ, എറണാകുളം, കോട്ടയം, മലപ്പുറം, കോഴിക്കോട്, കണ്ണൂര്‍ ജില്ലകളിലെ 11 ഗ്രാമ പഞ്ചായത്ത് വാര്‍ഡുകളാണ് തിരഞ്ഞെടുപ്പ് നടന്നത്. ഇതിനു പുറമെ മലപ്പുറത്തെ ബ്ലോക്ക് പഞ്ചായത്ത് വാര്‍ഡിലും തിരുവനന്തപുരം, എറണാകുളം, വയനാട് ജില്ലകളിലെ മൂന്ന് മുന്‍സിപ്പാലിറ്റി വാര്‍ഡുകളിലും തിരഞ്ഞെടുപ്പ് നടന്നു.
നോര്‍ത്ത് മാറാടി (എറണാകുളം), കോഴിപ്പിള്ളി സൗത്ത് (എറണാകുളം) വഴിക്കടവ് (മലപ്പുറം) എന്നീ എല്‍.‍ഡി.എഫ് സിറ്റിങ് വാര്‍ഡുകള്‍ യു.ഡി.എഫ് പിടിച്ചെടുത്തു.
പഴേരി (വയനാട്), പത്തനംതിട്ട (പല്ലൂര്‍) എന്നീ യു.ഡി.എഫ് വാര്‍ഡുകളില്‍ എല്‍.ഡി.എഫും വിജയിച്ചു.
Also Read: അശരണര്‍ക്കും ആലംബഹീനര്‍ക്കും കരുതല്‍; സര്‍ക്കാരിന്റെ ‘വാതില്‍പ്പടി സേവനം’ പദ്ധതി സെപ്തംബറില്‍ ആരംഭിക്കും",https://malayalam.indianexpress.com/kerala-news/kerala-local-body-byelections-ldf-wins-seven-wards-udf-in-six-544466/
17,കോട്ടയം തിരുവാര്‍പ്പ് പള്ളിയിലെ ആരാധനയ്ക്ക് പൊലീസ് സംരക്ഷണം നല്‍കാന്‍ ഹൈക്കോടതി,2021-08-12 18:18:54,"കൊച്ചി: കോട്ടയം തിരുവാർപ്പ് മർത്തശ്മൂനി പള്ളി തുറന്ന് വികാരിക്ക് ആരാധനയ്ക്ക് പൊലിസ് സംരക്ഷണം നൽകാൻ ഹൈക്കോടതി ഉത്തരവിട്ടു. വിധി നടപ്പാക്കുന്നതിന് പൊലീസ് മേധാവി മേൽനോട്ടം വഹിക്കണം. ആറാഴ്ചക്കകം ഉത്തരവ് നടപ്പാക്കി ഹൈക്കോടതിക്ക് റിപ്പോർട്ട് നൽകണം.
മുപ്പത്തിനാലിലെ ഭരണഘടന പ്രകാരം പള്ളി ഭരിക്കപ്പെടണമെന്ന മുൻസിഫ് കോടതി ഉത്തരവ് നടപ്പാക്കണമെന്നാവശ്യപ്പെട്ട് ഓർത്തഡോക്സ് പക്ഷത്തെ വികാരി ഫാദർ എ.വി.വർഗീസ് സമർപ്പിച്ച ഹർജിയിലാണ് ജസ്റ്റീസ് പി.വി. കുഞ്ഞികൃഷ്ണൻ്റെ നിർദേശം.
ആരാധനയ്ക്ക് തടസമുണ്ടാവരുതെന്നും ക്രമസമാധാന പ്രശ്നമുണ്ടാക്കുന്നവരെ അറസ്റ്റ് ചെയ്യാനും ക്രിമിനൽ കേസെടുക്കാനും കോടതി നിർദേശിച്ചു. ആരെങ്കിലും തടസമുണ്ടാക്കിയാൽ വീഡിയോയിൽ പകർത്തി ബന്ധപ്പെട്ട കോടതിക്ക് കൈമാറണം. പ്രതികൾക്കെതിരെ എടുക്കുന്ന കേസുകൾ പ്രത്യേക സംഘം രൂപീകരിച്ച് അന്വേഷിക്കണം.
കോടതിയിൽ ഹാജരാക്കുമ്പോൾ ഹൈക്കോടതിയുടെ ഉത്തരവും മജിസ്ടേറ്റിന് കൈമാറണമെന്നും ജാമ്യാപേക്ഷ പരിഗണിക്കുമ്പോൾ ഉത്തരവിൻ്റെ അന്തസത്ത പരിഗണിക്കണമെന്നും കോടതി നിർദേശിച്ചു.
ക്രമസമാധാന പ്രശ്നം പറഞ് രണ്ട് വർഷമായിട്ടും ഉത്തരവ് നടപ്പാക്കാത്തത് നാണക്കേടാണന്ന് കോടതി ചൂണ്ടിക്കാട്ടി. കളക്ടറുടേയും പൊലീസ് മേധാവിയുടേയും നിലപാട് ന്യായീകരിക്കാനാവില്ലന്നും കോടതി വ്യക്തമാക്കി.
കോടതി ഉത്തരവ് നടപ്പാക്കാൻ സർക്കാർ ബാധ്യസ്തരാണന്നും വേണ്ടത് ചെയ്യുമെന്നും സർക്കാരിന് വേണ്ടി ഹാജരായ അഡീഷ്ണൽ അസ്വക്കറ്റ് ജനറൽ അശോക് എം.ചെറിയാൻ അറിയിച്ചു.
Also Read: ഭൂമി വിൽപ്പനക്കേസ്: കർദിനാൾ മാർ ജോർജ് ആലഞ്ചേരി വിചാരണ നേരിടണമെന്ന് ഹൈക്കോടതി",https://malayalam.indianexpress.com/kerala-news/kerala-high-court-on-kottayam-church-issue-544443/
18,"സംസ്ഥാനത്ത് 21,445 പേര്‍ക്ക് കോവിഡ്, 160 മരണം; രോഗവ്യാപന നിരക്ക് 14.73 ശതമാനം",2021-08-12 17:57:34,"തിരുവനന്തപുരം: കേരളത്തില്‍ ഇന്ന് 21,445 പേര്‍ക്ക് കോവിഡ്-19 സ്ഥിരീകരിച്ചു. മലപ്പുറം 3300, കോഴിക്കോട് 2534, തൃശൂര്‍ 2465, എറണാകുളം 2425, പാലക്കാട് 2168, കൊല്ലം 1339, കണ്ണൂര്‍ 1338, ആലപ്പുഴ 1238, കോട്ടയം 1188, തിരുവനന്തപുരം 933, വയനാട് 720, പത്തനംതിട്ട 630, ഇടുക്കി 589, കാസര്‍ഗോഡ് 578 എന്നിങ്ങനേയാണ് ജില്ലകളില്‍ ഇന്ന് രോഗ ബാധ സ്ഥിരീകരിച്ചത്.
കഴിഞ്ഞ 24 മണിക്കൂറിനിടെ 1,45,582 സാമ്പിളുകളാണ് പരിശോധിച്ചത്. ടെസ്റ്റ് പോസിറ്റിവിറ്റി നിരക്ക് 14.73 ആണ്. റുട്ടീന്‍ സാമ്പിള്‍, സെന്റിനല്‍ സാമ്പിള്‍, സിബി നാറ്റ്, ട്രൂനാറ്റ്, പി.ഒ.സി.ടി. പി.സി.ആര്‍., ആര്‍.ടി. എല്‍.എ.എം.പി., ആന്റിജന്‍ പരിശോധന എന്നിവ ഉള്‍പ്പെടെ ഇതുവരെ 2,90,53,257 ആകെ സാമ്പിളുകളാണ് പരിശോധിച്ചത്.
കഴിഞ്ഞ ദിവസങ്ങളിലുണ്ടായ 160 മരണങ്ങളാണ് കോവിഡ്-19 മൂലമാണെന്ന് ഇന്ന് സ്ഥിരീകരിച്ചത്. ഇതോടെ ആകെ മരണം 18,280 ആയി.
ഇന്ന് രോഗം സ്ഥിരീകരിച്ചവരില്‍ 73 പേര്‍ സംസ്ഥാനത്തിന് പുറത്ത് നിന്നും വന്നവരാണ്. 20,316 പേര്‍ക്ക് സമ്പര്‍ക്കത്തിലൂടെയാണ് രോഗം ബാധിച്ചത്. 945 പേരുടെ സമ്പര്‍ക്ക ഉറവിടം വ്യക്തമല്ല. മലപ്പുറം 3232, കോഴിക്കോട് 2491, തൃശൂര്‍ 2441, എറണാകുളം 2381, പാലക്കാട് 1554, കൊല്ലം 1334, കണ്ണൂര്‍ 1245, ആലപ്പുഴ 1224, കോട്ടയം 1130, തിരുവനന്തപുരം 832, വയനാട് 705, പത്തനംതിട്ട 613, ഇടുക്കി 579, കാസര്‍ഗോഡ് 555 എന്നിങ്ങനെയാണ് സമ്പര്‍ക്കത്തിലൂടെ രോഗം ബാധിച്ചത്.
111 ആരോഗ്യ പ്രവര്‍ത്തകര്‍ക്കാണ് രോഗം ബാധിച്ചത്. കണ്ണൂര്‍ 19, പാലക്കാട് 16, തൃശൂര്‍ 15, കാസര്‍ഗോഡ് 12, മലപ്പുറം 11, എറണാകുളം 9, വയനാട് 8, കോഴിക്കോട് 7, കൊല്ലം, പത്തനംതിട്ട 4 വീതം, തിരുവനന്തപുരം 3, ആലപ്പുഴ, കോട്ടയം, ഇടുക്കി 1 വീതം ആരോഗ്യ പ്രവര്‍ത്തകര്‍ക്കാണ് രോഗം ബാധിച്ചത്.
രോഗം സ്ഥിരീകരിച്ച് ചികിത്സയിലായിരുന്ന 20,723 പേര്‍ രോഗമുക്തി നേടി. തിരുവനന്തപുരം 1237, കൊല്ലം 690, പത്തനംതിട്ട 447, ആലപ്പുഴ 742, കോട്ടയം 1064, ഇടുക്കി 471, എറണാകുളം 2703, തൃശൂര്‍ 2847, പാലക്കാട് 1850, മലപ്പുറം 3297, കോഴിക്കോട് 2442, വയനാട് 661, കണ്ണൂര്‍ 1646, കാസര്‍ഗോഡ് 626 എന്നിങ്ങനേയാണ് രോഗമുക്തിയായത്. ഇതോടെ 1,76,518 പേരാണ് രോഗം സ്ഥിരീകരിച്ച് ഇനി ചികിത്സയിലുള്ളത്. 34,36,318 പേര്‍ ഇതുവരെ കോവിഡില്‍ നിന്നും മുക്തി നേടി.
സംസ്ഥാനത്തെ വിവിധ ജില്ലകളിലായി 4,83,172 പേരാണ് ഇപ്പോള്‍ നിരീക്ഷണത്തിലുള്ളത്. ഇവരില്‍ 4,54,689 പേര്‍ വീട്/ഇന്‍സ്റ്റിറ്റിയൂഷണല്‍ ക്വാറന്റൈനിലും 28,483 പേര്‍ ആശുപത്രികളിലും നിരീക്ഷണത്തിലാണ്. 2559 പേരെയാണ് പുതുതായി ആശുപത്രിയില്‍ പ്രവേശിപ്പിച്ചത്.
പ്രതിവാര ഇന്‍ഫെക്ഷന്‍ പോപ്പുലേഷന്‍ റേഷ്യോ (WIPR) അടിസ്ഥാനമാക്കി തദ്ദേശസ്വയംഭരണ പ്രദേശങ്ങളെ തരംതിരിച്ചിട്ടുണ്ട്. 87 തദ്ദേശസ്വയംഭരണ പ്രദേശങ്ങളിലായി 634 വാര്‍ഡുകളാണ് ഡബ്ല്യു.ഐ.പി.ആര്‍. എട്ടിന് മുകളിലുള്ളത്. ഇവിടെ കര്‍ശന നിയന്ത്രണമുണ്ടാകും.",https://malayalam.indianexpress.com/kerala-news/kerala-covid-latest-update-on-death-toll-and-cases-aug-12-544444/
19,അശരണര്‍ക്കും ആലംബഹീനര്‍ക്കും കരുതല്‍; സര്‍ക്കാരിന്റെ ‘വാതില്‍പ്പടി സേവനം’ പദ്ധതി സെപ്തംബറില്‍ ആരംഭിക്കും,2021-08-12 17:08:22,"തിരുവനന്തപുരം: അശരണര്‍ക്കും ആലംബഹീനര്‍ക്കും കരുതല്‍ സ്പര്‍ശമായി സര്‍ക്കാര്‍ പ്രഖ്യാപിച്ച ”വാതില്‍പ്പടി സേവനം” പദ്ധതിയുടെ ആദ്യഘട്ടം സെപ്തംബറില്‍ ആരംഭിക്കുമെന്ന് മുഖ്യമന്ത്രി പിണറായി വിജയന്‍ പറഞ്ഞു.
50 തദ്ദേശ സ്വയംഭരണ സ്ഥാപനങ്ങളിലാണ് ആദ്യ ഘട്ടമായി ആരംഭിക്കുക. ആദ്യഘട്ട പ്രവര്‍ത്തനാനുഭവങ്ങളുടെ വെളിച്ചത്തില്‍ ഡിസംബറില്‍ സംസ്ഥാന വ്യാപകമാക്കുമെന്നും പദ്ധതിയുടെ ആലോചനാ യോഗത്തില്‍ മുഖ്യമന്ത്രി വ്യക്തമാക്കി.
ആജീവനാന്ത സര്‍ട്ടിഫിക്കറ്റ് ലഭ്യമാക്കല്‍, മുഖ്യമന്ത്രിയുടെ ദുരിതാശ്വാസ നിധിയില്‍ നിന്ന് ധനസഹായം ലഭ്യമാക്കുന്നതിനുള്ള അപേക്ഷ തയ്യാറാക്കല്‍, സാമൂഹിക സുരക്ഷ പെന്‍ഷന്‍, അടിയന്തരാവശ്യത്തിനുള്ള മരുന്നുകള്‍ എത്തിച്ചുനല്‍കല്‍, പാലിയേറ്റീവ് കെയര്‍ തുടങ്ങിയ സേവനങ്ങളാണ് ആദ്യ ഘട്ടത്തില്‍ ലഭ്യമാക്കാന്‍ ഉദ്ദേശിക്കുന്നത്.
എല്ലാ തദ്ദേശ സ്വയംഭരണ സ്ഥാപനങ്ങളിലും വാര്‍ഡ് അംഗത്തിന്റെ അധ്യക്ഷതയില്‍ ആശാ വര്‍ക്കര്‍, കുടുംബശ്രീ പ്രതിനിധി, സന്നദ്ധ സേവന വോളണ്ടിയര്‍മാര്‍ എന്നിവരടങ്ങുന്ന കമ്മിറ്റി പ്രവര്‍ത്തനങ്ങള്‍ക്ക് നേതൃത്വം നല്‍കും. സേവനം ആവശ്യമായവരുമായി ബന്ധപ്പെടാനുള്ള പ്രാഥമിക ചുമതല ആശാവര്‍ക്കര്‍മാര്‍ക്കാണ്.
സേവനം ലഭ്യമാക്കേണ്ടവര്‍ക്ക് കമ്മിറ്റി അംഗങ്ങളെ ഫോണ്‍ മുഖാന്തരം ബന്ധപ്പെടാവുന്നതാണ്. ഇതിനായി കമ്മിറ്റി അംഗങ്ങളുടെ ഫോണ്‍ നമ്പരുകള്‍ അടങ്ങിയ കാര്‍ഡ് വിതരണം ചെയ്യും. അക്ഷയ കേന്ദ്രങ്ങളും സന്നദ്ധ സേവന വോളണ്ടിയര്‍മാരും ആശാവര്‍ക്കര്‍മാരുടെ സഹായത്തിനുണ്ടാകും.
സന്നദ്ധ സേനാംഗങ്ങളെ കണ്ടെത്താനുള്ള ഉത്തരവാദിത്തം തദ്ദേശ സ്വയംഭരണ സ്ഥാപനത്തിനാണ്. മികച്ച രീതിയില്‍ പ്രവര്‍ത്തിക്കാന്‍ സന്നദ്ധതയുള്ള വോളണ്ടിയര്‍മാരെ സുതാര്യമായ രീതിശാസ്ത്രം ഉപയോഗിച്ച് കണ്ടെത്തണം. എന്‍.എസ്.എസ്, എന്‍.സി.സി വോളണ്ടിയര്‍മാരെ ഈ പ്രവര്‍ത്തനത്തിന്റെ ഭാഗമാക്കാവുന്നതാണ്.
ഓരോ ആളിനും ആവശ്യമായ മരുന്നുകള്‍ പ്രാദേശികമായി ലഭ്യമാകുമെന്ന് ആരോഗ്യ വകുപ്പ് ഉറപ്പാക്കണമെന്ന് മുഖ്യമന്ത്രി നിർദേശിച്ചു. പാലിയേറ്റീവ് കെയര്‍ ആവശ്യമായവര്‍ക്ക് ഈ സേവനം ലഭ്യമാക്കാന്‍ ആവശ്യമായ കരുതലുകള്‍ ഉണ്ടാകണം. കോവിഡ് കാലത്ത് നടപ്പിലാക്കിയ രീതി ഇതിനായി തുടരാവുന്നതാണ്.
വാതില്‍പ്പടി സേവന പ്രവര്‍ത്തനങ്ങളുടെ പുരോഗതി ജില്ലാ അടിസ്ഥാനത്തിലും തദ്ദേശ സ്വയംഭരണ സ്ഥാപന അടിസ്ഥാനത്തിലും നിരന്തരം അവലോകനം ചെയ്യണം. ജില്ലാ കളക്ടര്‍മാക്കും ജില്ലാ ആസൂത്രണ സമിതിക്കും പദ്ധതിയുടെ നടത്തിപ്പിലും മോണിറ്ററിങിലും നിര്‍ണ്ണായകമായ പങ്ക് വഹിക്കാനുണ്ടെന്നും മുഖ്യമന്ത്രി പറഞ്ഞു.
പ്രായാധിക്യത്താല്‍ വീടിന് പുറത്തിറങ്ങാന്‍ കഴിയാത്ത മുതിര്‍ന്ന പൗരന്മാര്‍, ഭിന്നശേഷിക്കാര്‍, കിടപ്പിലായവര്‍ തുടങ്ങി വിവിധ കാരണങ്ങളാല്‍ ചലന പരിമിതി അഭിമുഖീകരിക്കുന്നവര്‍ക്ക് പിന്തുണയായാണ് വാതില്‍പ്പടി സേവനം പദ്ധതി പ്രഖ്യാപിച്ചത്.
Also Read: സ്വര്‍ണക്കടത്ത് കേസ്: പിണറായി സ്ഥാനമൊഴിഞ്ഞ് അന്വേഷണം നേരിടണമെന്ന് പ്രതിപക്ഷ നേതാവ്",https://malayalam.indianexpress.com/kerala-news/kerala-governments-projects-for-the-poor-starts-in-september-544425/
20,സ്വര്‍ണക്കടത്ത് കേസ്: പിണറായി സ്ഥാനമൊഴിഞ്ഞ് അന്വേഷണം നേരിടണമെന്ന് പ്രതിപക്ഷ നേതാവ്,2021-08-12 16:45:21,"തിരുവനന്തപുരം: മുഖ്യമന്ത്രിക്ക് ഡോളര്‍ കടത്തില്‍ പങ്കുണ്ടെന്ന സ്വര്‍ണക്കടത്ത് കേസ് പ്രതികളുടെ മൊഴി പുറത്തുവന്ന സാഹചര്യത്തില്‍ പിണറായി വിജയന്‍ മുഖ്യമന്ത്രി സ്ഥാനം ഒഴിഞ്ഞ് അന്വേഷണം നേരിടണമെന്ന് പ്രതിപക്ഷ നേതാവ് വി.ഡി.സതീശന്‍. നിരപരാധിയായ ഉമ്മന്‍ ചാണ്ടിക്കെതിരെ കേസെടുത്തവര്‍ക്ക് കാലം മുഖം അടച്ചുകൊടുത്ത അടിയാണ് സ്വര്‍ണക്കടത്ത് കേസ് പ്രതികളുടെ വെളിപ്പെടുത്തലെന്നും അദ്ദേഹം പറഞ്ഞു.
കോടതിയുടെ പരിഗണനയിലുള്ള വിഷയം ചര്‍ച്ച ചെയ്യാനാകില്ലെന്ന ചട്ടമാണ് സ്പീക്കറും നിയമ മന്ത്രിയും ചൂണ്ടിക്കാട്ടിയത്. എന്നാല്‍ കോടതി പരിഗണനയിലുള്ള വിഷയങ്ങള്‍ ചര്‍ച്ച ചെയ്ത കീഴ്‌വഴക്കം കേരള നിയമസഭയ്ക്കുണ്ട്. ചട്ടത്തിനും റൂളിങ്ങിനും ഉപരിയായി കീഴ്‌വഴക്കത്തിനാണ് പ്രാധാന്യമെന്ന് സ്പീക്കര്‍ ഇന്നലെ സഭയില്‍ വ്യക്തമാക്കിയതുമാണ്. അതിനു പിന്നാലെയാണ് ഇന്ന് ചട്ടം ഉയര്‍ത്തിക്കാട്ടി മുഖ്യമന്ത്രിക്കെതിരായ അടിയന്തിര പ്രമേയ നോട്ടീസ് അനുവദിക്കാതിരുന്നത്. ചട്ടം ഓരോരുത്തരുടെയും സൗകര്യത്തിനു വേണ്ടി വ്യാഖ്യാനിക്കാനുള്ളതല്ല.
അടിയന്തര പ്രമേയം അവതരിപ്പിക്കാന്‍ അനുമതി നിഷേധിച്ചതില്‍ പ്രതിഷേധിച്ച് പ്രതിപക്ഷം നിയമസഭാ കവാടത്തില്‍ നടത്തിയ പ്രതീകാത്മക അടിയന്തിര പ്രമേയ അവതരണത്തില്‍ സംസാരിക്കുകയായിരുന്നു പ്രതിപക്ഷ നേതാവ്. ശിവശങ്കരന്റെ മൊഴി മുഖ്യമന്ത്രിക്ക് എതിരല്ലെന്നാണ് സിപിഎം നേതാക്കള്‍ പറയുന്നത്. എന്നാല്‍ കേസിലെ മറ്റൊരു പ്രതിയായ സ്വപ്‌നയുടെ മൊഴി വിശ്വസിക്കാനാകില്ലെന്നാണ് പറയുന്നത്.
മറ്റൊരു തട്ടിപ്പു കേസിലെ പ്രതിയായ സ്ത്രീ നല്‍കിയ പരാതിയുടെ അടിസ്ഥാനത്തില്‍ മുന്‍ മുഖ്യമന്ത്രി ഉമ്മന്‍ ചാണ്ടിക്കെതിരെ കേസെടുത്തതും അപമാനിച്ചതും സിപിഎം മറക്കരുത്. സിപിഎമ്മിനും മുഖ്യമന്ത്രിക്കും ഭയമാണ്. സ്വപ്‌നയുടെ വെളിപ്പെടുത്തല്‍ തെറ്റായിരുന്നെങ്കില്‍ അടിയന്തിര പ്രമേയ ചര്‍ച്ചയില്‍ മുഖ്യമന്ത്രിക്ക് നിയമസഭയില്‍ നിരപരാധിത്വം വെളിപ്പെടുത്താമായിരുന്നെന്നും പ്രതിപക്ഷ നേതാവ് പറഞ്ഞു.
കസ്റ്റംസ് നിയമത്തിലെ 108 വകുപ്പ് പ്രകാരം കസ്റ്റംസ് ഉദ്യോഗസ്ഥര്‍ക്ക് നല്‍കിയ മൊഴി സിആര്‍പിസി 166 പ്രകാരമുള്ള കുറ്റസമ്മതത്തിനു തുല്യമാണ്. ഇത് തെളിവായി കോടതി പരിഗണിക്കും. മുഖ്യമന്ത്രി യുഎഇ സന്ദര്‍ശിക്കുന്നതിനു മുന്നോടിയായി നയതന്ത്ര ചാനല്‍ വഴി ഒരു പാക്കറ്റ് കൊണ്ടുപോയെന്നാണ് സ്വര്‍ണക്കടത്തു പ്രതി സ്വപ്‌നയുടെ വെളിപ്പെടുത്തല്‍. പാക്കറ്റിലുള്ളത് അതിഥികള്‍ക്കുള്ള സമ്മാനമെന്നാണ് പറഞ്ഞത്. എന്നാല്‍ അത് വിദേശ കറന്‍സി ആയിരുന്നെന്നാണ് സ്വപ്‌ന കസ്റ്റംസിനോട് പറഞ്ഞിരിക്കുന്നത്.
സ്വര്‍ണക്കടത്തില്‍ അന്വേഷണം നടത്തിയ കേന്ദ്ര ഏജന്‍സികളെ നിരന്തരമായി തടസപ്പെടുത്താന്‍ സര്‍ക്കാര്‍ ശ്രമിച്ചിരുന്നു. ആദ്യം ബാലാവകാശ കമ്മിഷനെ ഉപയോഗിച്ചു. പിന്നീട് നിയമസഭ പ്രിവിലേജ് കമ്മിറ്റിയെ ഉപയോഗിച്ചു. പിന്നാലെ ക്രൈംബ്രാഞ്ചിനെ ഉപയോഗിച്ച് കേസെടുപ്പിക്കുകയും ജഡീഷ്യല്‍ കമ്മിഷനെ നിയോഗിക്കുകയും ചെയ്തും. കേന്ദ്ര ഏജന്‍സികള്‍ക്കെതിരായ ജുഡീഷ്യല്‍ കമ്മിഷന്റെ പ്രവര്‍ത്തനം ഹൈക്കോടതി കഴിഞ്ഞ ദിവസം സ്‌റ്റേ ചെയ്തു. രഹസ്യങ്ങള്‍ ഒളിച്ചുവയ്ക്കാനായി എല്ലാ മാര്‍ഗങ്ങളും ഉപയോഗിച്ച് അന്വേഷണം തടസപ്പെടുത്താനാണ് സര്‍ക്കാര്‍ ശ്രമിച്ചതെന്നും വി.ഡി.സതീശന്‍ ചൂണ്ടിക്കാട്ടി.
Also Read: ഭൂമി വിൽപ്പനക്കേസ്: കർദിനാൾ മാർ ജോർജ് ആലഞ്ചേരി വിചാരണ നേരിടണമെന്ന് ഹൈക്കോടതി",https://malayalam.indianexpress.com/kerala-news/vd-satheesan-gold-smuggling-case-pinarayi-vijayan-544309/
21,ഭൂമി വിൽപ്പനക്കേസ്: കർദിനാൾ മാർ ജോർജ് ആലഞ്ചേരി വിചാരണ നേരിടണമെന്ന് ഹൈക്കോടതി,2021-08-12 15:00:42,"കൊച്ചി: ഭൂമി വിൽപ്പനക്കേസിൽ സീറോ മലബാർ സഭാ മേജർ ആർച്ച് ബിഷപ്പ് കർദിനാൾ മാർ ജോർജ് ആലഞ്ചേരി വിചാരണ നേരിടണം. തനിക്കെതിരെയുള്ള കേസുകൾ റദ്ദാക്കണമെന്ന ആലഞ്ചേരിയുടെ ഹർജി ഹൈക്കോടതി തള്ളി.
കാനൻ നിയമം അനുസരിച്ചാണ് സഭാ ഭരണമെന്നും ഭൂമി വിൽക്കാൻ തനിക്കധികാരമുണ്ടെന്നുമുള്ള ആലഞ്ചേരിയുടെ വാദം കോടതി തള്ളി. വിചാരണ നേരിടണമെന്ന സെഷൻസ് കോടതി ഉത്തരവിനെതിരെയാണ് ആലഞ്ചേരി കോടതിയെ സമീപിച്ചത്.
തനിക്കെതിരായ കേസ് തെളിവില്ലെന്ന് കണ്ട് മജിസ്ടേറ്റു കോടതി തള്ളിയിട്ടും ഒരേ വിഷയത്തിൽ വിവിധ കോടതികളിൽ നിരവധി കേസുകൾ നൽകിയിരിക്കുകയാണെന്നും ഇത് നിയമത്തിന്റെ ദുരുപയോഗമാണെന്നും ചൂണ്ടിക്കാട്ടിയായിരുന്നു കർദിനാളിന്റെ ഹർജി. ഭൂമി വിൽക്കാൻ തനിക്കധികാരമുണ്ടെന്നും വിവിധ തലങ്ങളിൽ ആലോചിച്ചായിരുന്നു വിൽപ്പനയെന്നും കർദിനാൾ വ്യക്തമാക്കി.
എറണാകുളം, മരട്, കാക്കനാട് കോടതികളിലാണ് ആലഞ്ചേരിയെ എതിർകക്ഷിയാക്കി സഭാംഗങ്ങൾ ഹർജി സമർപ്പിച്ചത്. മെഡിക്കൽ കോളജിന്റെ കടം വീട്ടാനായി 90 കോടിയുടെ ഭൂമി ഇടനിലക്കാർ വഴി വിറ്റത് സഭയ്ക്ക് നഷ്ടമുണ്ടാക്കിയെന്നാണ് പരാതി.
Read More: വാക്‌സിനേഷന് തദ്ദേശ സ്ഥാപന രജിസ്‌ട്രേഷൻ ആവശ്യമില്ല: ആരോഗ്യ മന്ത്രി",https://malayalam.indianexpress.com/kerala-news/syro-malabar-church-land-case-mar-george-alanchery-have-to-face-trial-high-court-544291/
22,ശ്രീജേഷ് ആണോ? എങ്കിൽ 101 രൂപക്ക് പെട്രോളും ഡീസലും സൗജന്യം; വ്യത്യസ്ത ഓഫറുമായി പമ്പ്,2021-08-12 13:10:10,"തിരുവനന്തപുരം:  ഒളിമ്പിക്സിലെ മലയാളി താരം ശ്രീജേഷിന്റെ വെങ്കല മെഡൽ നേട്ടം വ്യത്യസ്ത രീതിയിൽ ആഘോഷമാക്കുകയാണ് തലസ്ഥാനത്തെ ഒരു പെട്രോൾ പമ്പ്. പേര് ശ്രീജേഷ് എന്നാണെങ്കിൽ പെട്രോളും ഡീസലും ഈ പമ്പിൽ സൗജന്യമാണ്. തിരുവനന്തപുരം കാഞ്ഞിരപ്പാറയിലെ ഹരേ കൃഷ്ണ ഫ്യൂവൽസാണ് സ്നേഹസമ്മാനമായി ഇത്തരമൊരു വ്യത്യസ്ത ഓഫർ പ്രഖ്യാപിച്ചിരിക്കുന്നത്.
പേര് തെളിയിക്കുന്ന തിരിച്ചറിയൽ കാർഡിന്റെ പകർപ്പ് പമ്പിൽ സമർപ്പിക്കുന്നവർക്കാണ് സൗജന്യമായി ഇന്ധനം നൽകുക. ഓഗസ്റ്റ് 31 വരെ ശ്രീജേഷ് എന്ന് പേരുള്ളവർക്ക് ഈ ഓഫർ ലഭിക്കുക.
ഓഫറിന്റെ ആദ്യ ദിനമായ ഇന്നലെ മുതൽ മികച്ച പ്രതികരണമാണ് ലഭിക്കുന്നത് എന്ന് പമ്പ് ഉടമ സുരേഷ് ഇന്ത്യൻ എക്‌സ്പ്രസ്സ് മലയാളത്തോട് പറഞ്ഞു. നിരവധി പേർ ഓഫർ സംബന്ധിച്ച് അറിയുന്നതിനായി വിളിക്കുന്നുണ്ടെന്നും ഇന്നും ഇന്നലെയുമായി അഞ്ചു ശ്രീജേഷുമാർ എത്തിയെന്നും അദ്ദേഹം പറഞ്ഞു.
വെങ്കല മെഡൽ ആയതു കൊണ്ടാണ് 101 രൂപ എന്ന് നിശ്ചയിച്ചത്. വെള്ളിയോ വെങ്കലമോ ആയിരുന്നെങ്കിൽ ഇതിലും വലിയ ഓഫർ നൽകിയേനെ എന്നും സുരേഷ് പറഞ്ഞു. മകനും മകളും നൽകിയ ആശയം ഇന്ത്യൻ ഓയിൽ കോർപറേഷനിൽ നിന്നും അനുമതി വാങ്ങിയ ശേഷം നടപ്പാക്കുകയായിരുന്നു എന്ന് സുരേഷ് വ്യക്തമാക്കി.
Also read: ശ്രീജേഷിന് രണ്ട് കോടി; ഒളിമ്പിക്സ് താരങ്ങൾക്ക് പാരിതോഷികം പ്രഖ്യാപിച്ച് സംസ്ഥാന സർക്കാർ",https://malayalam.indianexpress.com/kerala-news/petrol-pump-offers-free-petrol-and-diesel-for-people-with-name-sreejesh-544211/
23,ഡോളർ കടത്ത് കേസ്: അടിയന്തരപ്രമേയ നോട്ടീസ് തള്ളി;  പ്രതീകാത്മക സഭ നടത്തി പ്രതിപക്ഷം,2021-08-12 16:45:55,"തിരുവനന്തപുരം: ഡോളർ കടത്തുകേസിലെ പ്രതിപക്ഷത്തിന്റെ അടിയന്തരപ്രമേയ നോട്ടീസ് സ്‌പീക്കർ തള്ളി. കോടതിയുടെ പരിഗണനയിലിരിക്കുന്ന കേസായതിനാൽ അനുമതി നൽകാൻ കഴിയില്ലെന്ന് കാണിച്ചാണ് സ്‌പീക്കർ പ്രമേയം അവതരിപ്പിക്കാൻ അനുമതി നിഷേധിച്ചത്. സ്‌പീക്കറുടെ നടപടിയിൽ പ്രതിഷേധിച്ചു സഭയിൽ നിന്നും ഇറങ്ങി പോയ പ്രതിപക്ഷം പുറത്തു പ്രതീകാത്മക സഭ നടത്തി നോട്ടീസ് അവതരിപ്പിച്ചു.
ഡോളർ കടത്തുകേസിൽ പ്രതികൾ മുഖ്യമന്ത്രിക്കെതിരെ നൽകിയ മൊഴി സഭ നിർത്തിവച്ചു ചർച്ച ചെയ്യണമെന്നായിരുന്നു അടിയന്തര പ്രമേയ നോട്ടീസിലെ ആവശ്യം. പി.ടി.തോമസ് എംഎൽഎയാണ് നോട്ടീസ് നൽകിയത്.
കോടതിയുടെ പരിഗണനയിലുള്ള പല കേസുകളും സഭയിൽ ചർച്ച ചെയ്തിട്ടുണ്ടെന്നും ഇത് മറ്റെവിടെയാണ് ചർച്ച ചെയ്യുകയെന്നും പ്രതിപക്ഷ നേതാവ് ചോദിച്ചു. മുഖ്യമന്ത്രിക്ക് എതിരെയുള്ള മൊഴി നിർണായകമാണെന്ന് വി.ഡി.സതീശൻ പറഞ്ഞു. മുഖ്യമന്ത്രി രാജിവയ്ക്കണമെന്ന് പ്രതിപക്ഷം സഭയ്ക്ക് അകത്തും പുറത്തും ആവശ്യപ്പെട്ടു.
Also read: വാക്‌സിനേഷന് തദ്ദേശ സ്ഥാപന രജിസ്‌ട്രേഷൻ ആവശ്യമില്ല: ആരോഗ്യ മന്ത്രി",https://malayalam.indianexpress.com/kerala-news/speaker-rejects-notice-on-dollar-case-in-assembly-opposition-boycotts-544178/
24,ട്രിപ്പിള്‍ ലോക്ക്ഡൗണ്‍ മാനദണ്ഡങ്ങള്‍ പുതുക്കി; ഇനി രോഗവ്യാപനം കൂടുതലുള്ള മേഖലകളില്‍ മാത്രം നിയന്ത്രണം,2021-08-12 17:30:29,"തിരുവനന്തപുരം: സംസ്ഥാനത്ത് ട്രിപ്പിള്‍ ലോക്ക്ഡൗണ്‍ മാനദണ്ഡങ്ങള്‍ പുതുക്കി. മൈക്രൊ കണ്ടൈന്‍മെന്റ് സോണുകള്‍ ചുരുക്കാന്‍ തീരുമാനമായി. പത്ത് അംഗങ്ങള്‍ കൂടുതല്‍ ഉള്ള കുടുംബത്തെ മൈക്രൊ കണ്ടൈന്‍മെന്റ് സോണാക്കാമെന്നാണ് പുതിയ ഉത്തരവില്‍ നിര്‍ദേശിച്ചിരിക്കുന്നത്.
നിലവില്‍ മൈക്രൊ കണ്ടൈന്‍മെന്റ് പ്രഖ്യാപിക്കുന്നത് വാര്‍ഡ് തലത്തിലായിരുന്നു. എന്നാല്‍ ഇനി മുതല്‍ കോവിഡ് വ്യാപനമുള്ള പ്രദേശങ്ങളില്‍ മാത്രമായിരിക്കും നിയന്ത്രണങ്ങള്‍ ഉണ്ടാവുക. ഉദാഹരണം കൂടുതല്‍ കേസുകള്‍ റിപ്പോര്‍ട്ട് ചെയ്ത കോളനികള്‍, മാളുകള്‍, വീടുകള്‍, വ്യവസായ സ്ഥാപനങ്ങള്‍ തുടങ്ങിയവ.
ഒരു പ്രദേശത്ത് 100 പേരെ പരിശോധിക്കുമ്പോള്‍ അഞ്ച് പേര്‍ക്ക് രോഗം സ്ഥിരീകരിച്ചാല്‍ അവിടം മൈക്രൊ കണ്ടൈന്‍മെന്റ് സോണായി പ്രഖ്യാപിക്കും. അഞ്ചില്‍ താഴെ ആണെങ്കില്‍ പ്രദേശത്തെ സ്ഥിതിഗതികള്‍ അനുസരിച്ചായിരിക്കും നിയന്ത്രണം.
സംസ്ഥാനത്തെ പുതിയ കോവിഡ് നിയന്ത്രണങ്ങൾ ഇന്നു മുതൽ പ്രാബല്യത്തിൽ. കോവിഡ് ബാധിതരുടെ അനുപാതം (ഐപിആർ) അടിസ്ഥാനമാക്കിയാണ് പുതിയ നിയന്ത്രണങ്ങൾ. ഐപിആർ എട്ടിന് മുകളിലുള്ള വാർഡുകളിൽ ട്രിപ്പിൾ ലോക്ക്ഡൗണിന് സമാനമായ നിയന്ത്രണങ്ങളാണ് ഇന്നു മുതൽ. നേരത്തെ പത്തിനു മുകളിലുള്ള പ്രദേശങ്ങളിലായിരുന്നു ഇത്തരം നിയന്ത്രണങ്ങൾ.
85 തദ്ദേശ സ്ഥാപനങ്ങൾക്ക് കീഴിലുള്ള എട്ടിന് മുകളിൽ ഐപിആറുള്ള 566 വാർഡുകളിലാണ് ഇന്ന് മുതൽ കൂടുതൽ നിയന്ത്രണങ്ങൾ ഏർപ്പെടുത്തിയിരിക്കുന്നത്. ഇടുക്കി ജില്ലയിൽ മാത്രമാണ് എട്ടിനു മുകളിൽ ഐപിആറുള്ള വാർഡുകൾ ഇല്ലാത്തത്.
മലപ്പുറത്താണ് കൂടുതൽ വാർഡുകളുള്ളത്. 16 തദ്ദേശസ്ഥാപനങ്ങൾക്ക് കീഴിലായി 171 വാർഡുകളിലാണ് എട്ടിനു മുകളിൽ ഐപിആർ.
കഴിഞ്ഞ ദിവസം ചേർന്ന കോവിഡ് അവലോകന യോഗത്തിലാണ് പുതിയ നിയന്ത്രണങ്ങൾ തീരുമാനിച്ചത്. ഐപിആര്‍ നിരക്ക് 14 ല്‍ കൂടുതലുള്ള ജില്ലകളില്‍ മൈക്രോ കണ്ടയ്ന്‍മെന്റ് സോണുകള്‍ 50 ശതമാനത്തിലധികം വര്‍ധിപ്പിക്കാനും തീരുമാനിച്ചിട്ടുണ്ട്.
Also read: വാക്‌സിനേഷന് തദ്ദേശ സ്ഥാപന രജിസ്‌ട്രേഷൻ ആവശ്യമില്ല: ആരോഗ്യ മന്ത്രി",https://malayalam.indianexpress.com/kerala-news/new-covid-restrictions-in-kerala-according-to-wipr-544090/
25,ഇന്ന് അത്തം; മലയാളികൾ ഓണാഘോഷത്തിലേക്ക്,2021-08-12 11:01:06,"കൊച്ചി: മലയാളികളുടെ ഓണാഘോഷങ്ങൾക്ക് തുടക്കമേകി അത്തം പിറന്നു. മഹാമാരിക്കിടയിലാണ് ഈ വർഷവും ഓണമെത്തുന്നത്. എന്നാലും പുതുപ്രതീക്ഷകളോടെയാണ് മലയാളികൾ ഓണാഘോഷങ്ങളിലേക്ക് കടക്കുന്നത്. അത്തം പിറന്ന് പത്താം നാളാണ് തിരുവോണം. തൃപ്പൂണിത്തുറ അത്തച്ചമയവും തൃക്കാക്കര തിരുവോണ ഉത്സവ കൊടിയേറ്റവും ഇന്ന് നടക്കും.
ഇത്തവണത്തെ അത്തത്തിനും പ്രത്യേകതയുണ്ട്. ഇത്തവണ 12, 13 തീയതികളിലായി അത്തം നക്ഷത്രം കടന്നു പോകുന്നുണ്ട്. ഇന്ന് സൂര്യോദയം മുതൽ അൽപനേരം ഉത്രം നക്ഷത്രമായിരിക്കും. രാവിലെ 8.54ന് ശേഷമാണ് അത്തം തുടങ്ങുക. ഇത്തവണ ചിങ്ങം പിറക്കാൻ അഞ്ചു നാൾ ബാക്കി നിൽക്കെ കർക്കടകത്തിലാണ് അത്തം എത്തുന്നത്. ഓഗസ്റ്റ് 17നാണ് ചിങ്ങ പിറവി.
ഘോഷയാത്രയില്ലാതെ ആചാരങ്ങൾ മാത്രമായാണ് ഇത്തവണയും അത്തച്ചമയം ചടങ്ങുകൾ നടക്കുന്നത്. രാവിലെ 10മണിക്ക് തൃപ്പൂണിത്തുറ ബോയ്സ് ഹൈസ്കൂൾ ഗ്രൗണ്ടിൽ മന്ത്രി പി.രാജീവ് പതാക ഉയർത്തും. കെ.ബാബു എംഎൽഎ അധ്യക്ഷത വഹിക്കും. അത്തചമയത്തിന്റെ ഭാഗമായുള്ള മത്സരങ്ങൾ ഓൺലൈനായാണ് നടത്തുക.
ഓണത്തിന്റെ ഐതിഹ്യങ്ങളുടെ ഭാഗമായ തൃക്കാക്കര മഹാക്ഷേത്രത്തിലേ തിരുവോണ ഉത്സവത്തിന് ഇന്നു രാത്രി നടക്കുന്ന കൊടിയേറ്റതോടെ തുടക്കമാകും. രാത്രി 8ന് തന്ത്രി പുലിയന്നൂർ നാരായണൻ അനുജൻ നമ്പൂതിരിപ്പാടാണ് കൊടിയേറ്റം നിർവഹിക്കുക.
Also read: വാക്‌സിനേഷന് തദ്ദേശ സ്ഥാപന രജിസ്‌ട്രേഷൻ ആവശ്യമില്ല: ആരോഗ്യ മന്ത്രി",https://malayalam.indianexpress.com/kerala-news/kerala-onam-celebrations-start-today-544077/
26,ഒന്നാനാം ഊഞ്ഞാൽ ഒരു പൂവിനൂഞ്ഞാൽ; ഓണം ഓര്‍മ്മകളില്‍ താരം,2021-08-12 21:15:31,"രണ്ടായിരങ്ങളിലെ മലയാളികളുടെ പ്രിയ നായികയായിരുന്നു ദിവ്യ ഉണ്ണി. സിനമാ രംഗത്ത് നിന്ന് ഇടവേള എടുത്തെങ്കിലും സമൂഹ മാധ്യമങ്ങളിലൂടെ സുപരിചതയാണ് താരം. ഓണം എത്തിയതോടെ കുട്ടിക്കാലത്തെ ഓണവിശേഷങ്ങള്‍ പങ്കിടുകയാണ് ദിവ്യ ഉണ്ണിയിപ്പോള്‍.
ഒന്നാനാം ഊഞ്ഞാൽ ഒരു പൂവിനൂഞ്ഞാൽ എന്ന ഗാനത്തിന്റെ ആദ്യ വരികളാണ് അടിക്കുറിപ്പായി ദിവ്യ ഉണ്ണി ചിത്രത്തിന് നല്‍കിയിരിക്കുന്നത്. തലയില്‍ മുല്ലപ്പൂ ചൂടി ഊഞ്ഞാലാടുന്ന കുട്ടി ദിവ്യയേയും ചിത്രത്തില്‍ കാണാം.
A post shared by Divyaa Unni (@divyaaunni)
1987ല്‍ നീയെത്ര ധന്യ എന്ന ചിത്രത്തിലൂടെയാണ് ദിവ്യ ഉണ്ണി സിനിമാ ജീവിതം ആരംഭിച്ചത്. പിന്നീട് 36 ചിത്രങ്ങളില്‍ അഭിനയിച്ചു. 2019 ല്‍ റിലീസായ ആകാശഗംഗ 2 ആണ് അവസാനമായി അഭിനയിച്ച സിനിമ.
Also Read: മകൾക്കൊപ്പം പേളിയുടെ ഡബ്സ്മാഷ്, ആസ്വദിച്ച് നിലയും; വീഡിയോ",https://malayalam.indianexpress.com/entertainment/divya-unnis-instagram-post-on-onam-memory-544485/
27,"മകൾക്കൊപ്പം പേളിയുടെ ഡബ്സ്മാഷ്, ആസ്വദിച്ച് നിലയും; വീഡിയോ",2021-08-12 16:20:42,"സോഷ്യൽ മീഡിയയിലെ താരങ്ങളാണ് പേളി മാണിയും മകൾ നിലയും. മകളുടെ ജനനം മുതലുളള ഓരോ വിശേഷങ്ങളും സോഷ്യൽ മീഡിയയിൽ പേളി പങ്കുവയ്ക്കാറുണ്ട്. അതിനാൽ തന്നെ കുഞ്ഞു നിലയും സോഷ്യൽ മീഡിയയുടെ പ്രിയങ്കരിയാണ്.
മകൾക്കൊപ്പമുളള ഡബ്സ്മാഷ് വീഡിയോ പങ്കുവച്ചിരിക്കുകയാണ് പേളി മാണി. അമ്മയോടെ ചേർന്നു കിടക്കുന്ന നിലയെയാണ് വീഡിയോയിൽ കാണാനാവുക. ഇടയ്ക്ക് കുഞ്ഞു നില ചിരിക്കുന്നുമുണ്ട്. മകൾക്കൊപ്പമുളള പേളിയുടെ വീഡിയോയ്ക്ക് സിനിമാ താരങ്ങൾ അടക്കമുളളവർ കമന്റ് ചെയ്തിട്ടുണ്ട്.
A post shared by Pearle Maaney (@pearlemaany)
ബിഗ് ബോസ് മലയാളം എന്ന റിയാലിറ്റി ഷോയിലൂടെ പരിചയപ്പെടുകയും പ്രണയത്തിലാവുകയും ചെയ്ത താരങ്ങളാണ് പേളി മാണിയും ശ്രീനിഷ് അരവിന്ദും. 2019 മേയ് അഞ്ചിനായിരുന്നു ഇരുവരുടെയും വിവാഹം. പേളിയ്ക്കും ശ്രീനിഷിനും സോഷ്യൽ മീഡിയയിൽ ഏറെ ആരാധകരുണ്ട്, പേളിഷ് എന്നാണ് ആരാധകർ ഇരുവരെയും വിളിക്കുന്നത്. മാർച്ച് 20നായിരുന്നു നിലയുടെ ജനനം.
A post shared by Pearle Maaney (@pearlemaany)
”അവളെ ആദ്യമായി ഞങ്ങൾ കയ്യിലെടുത്തപ്പോൾ ചന്ദ്രനെ കയ്യിൽ പിടിച്ചിരിക്കുന്ന പോലത്തെ അനുഭവമാണ് ഞങ്ങൾക്കുണ്ടായത്. വളരെ വിലപ്പെട്ടത്. അത്തരമൊരു സ്വപ്നം സാക്ഷാത്കരിച്ചിരിക്കുന്നു. അത് ശുദ്ധവും ദൈവികവുമായി അനുഭവപ്പെട്ടു. അതിനാലാണ് ചന്ദ്രൻ എന്നർഥം വരുന്ന നില എന്ന പേര് അവൾക്ക് നൽകിയത്.” എന്നാണ് മകളുടെ പേര് വെളിപ്പെടുത്തികൊണ്ട് പേളി കുറിച്ചത്.
Read More: ബേബി ഷവർ പാർട്ടിയിൽ താരമായി നില; ഞങ്ങളുടെ ചെറിയ കുടുംബമെന്ന് പേളി മാണി",https://malayalam.indianexpress.com/entertainment/pearle-maaney-srinish-aravind-video-daughter-nila-544386/
28,ഇതെന്റെ മല്ലികാമ്മയ്ക്ക്; മോഹമല്ലിക കളക്ഷനുമായി പൂർണിമ,2021-08-12 16:02:14,"ഓരോ ഉത്സവസീസണുകളിലും തന്റേ പുതിയ ഡിസൈനുകൾ വിപണിയിൽ എത്തിക്കുന്ന ഡിസൈനർ കൂടിയാണ് നടി പൂർണിമ ഇന്ദ്രജിത്ത്. ഈ ഓണത്തിനും പ്രാണ എന്ന തന്റെ  ബൊട്ടീക്കിലൂടെ പുതിയൊരു കളക്ഷനുമായി എത്തുകയാണ് പൂർണിമ. പുതിയ ഓണം കളക്ഷൻ വസ്ത്രങ്ങൾക്ക് പൂർണിമ നൽകിയ പേരാണ് ഇപ്പോൾ ശ്രദ്ധ നേടുന്നത്.
മോഹമല്ലിക എന്നാണ് പുതിയ ഡിസൈനിന് പൂർണിമ പേരു നൽകുന്നത്. പൂർണിമയുടെ ഭർത്തൃമാതാവും നടിയുമായ മല്ലിക സുകുമാരന്റെ യഥാർത്ഥ പേരാണ് മോഹമല്ലിക എന്നത്. തന്റെ പുതിയ ഡിസൈൻ പ്രിയപ്പെട്ട മല്ലികാമ്മയ്ക്ക് സമർപ്പിച്ചിരിക്കുകയാണ് പൂർണിമ.
A post shared by Ƥσσяиιмα Ɩи∂яαʝιтн (@poornimaindrajithofficial)
ഭർത്താവിന്റെ അമ്മ എന്നതിലുമപ്പുറം ആത്മബന്ധം മല്ലിക സുകുമാരനുമായി കാത്തുസൂക്ഷിക്കുന്ന ഒരാളാണ് പൂർണിമ. പലപ്പോഴും മല്ലിക സുകുമാരൻ എന്ന വ്യക്തി തന്നെ എത്രത്തോളം സ്വാധീനിച്ചിരിക്കുന്നുവെന്ന് പൂർണിമ തുറന്നു പറഞ്ഞിട്ടുമുണ്ട്. തിരിച്ച് മല്ലിക സുകുമാരനും അതെ. പൂർണിമയും സുപ്രിയയുമൊന്നും മല്ലിക സുകുമാരന് മരുമക്കളല്ല, മക്കൾ തന്നെയാണ്. അത്രയ്ക്ക് അടുപ്പമാണ് മക്കളായ ഇന്ദ്രജിത്തിന്റെയും പൃഥ്വിരാജിന്റേയും ഭാര്യമാരുമായി മല്ലികയ്ക്കുള്ളത്.
A post shared by Ƥσσяиιмα Ɩи∂яαʝιтн (@poornimaindrajithofficial)
A post shared by Ƥσσяиιмα Ɩи∂яαʝιтн (@poornimaindrajithofficial)
A post shared by Ƥσσяиιмα Ɩи∂яαʝιтн (@poornimaindrajithofficial)
A post shared by Ƥσσяиιмα Ɩи∂яαʝιтн (@poornimaindrajithofficial)
മല്ലികയ്ക്ക് തന്റെ മൂത്തമകളാണ് പൂർണിമ. അനു എന്നാണ് പൂർണിമയെ വിളിക്കുന്നത്. അടുത്തിടെ ആറ്റുകാൽ ദർശനത്തിന് ശേഷം കൊച്ചിയിലേക്ക് മടങ്ങുന്നതിന് മുമ്പായി ഇന്ദ്രജിത്തിന്റേയും പൂർണിമയുടേയും കൂടെയുള്ള ചിത്രം മല്ലിക പങ്കുവച്ചിരുന്നു. അതിൽ എന്റെ മൂത്തമകൾ അനു എന്നാണ് പൂർണിമയെ മല്ലിക വിശേഷിപ്പിച്ചത്.
Read more: പൂർണിമയെക്കുറിച്ച് പരാതിയുമായി മല്ലിക; അമ്മ ചുമ്മാ പറയുകയാണെന്ന് മരുമകൾ",https://malayalam.indianexpress.com/entertainment/mohamallika-collection-by-poornima-indrajith-mallika-sukumaran-real-name-544317/
29,‘ദളപതി’യും ‘തല’യും ഒരുമിച്ച്; ചിത്രങ്ങൾ,2021-08-12 15:48:16,"താരങ്ങളുടെ കൂടിക്കാഴ്ചകൾ ആരാധകരെ എപ്പോഴും വളരെ ആവേശത്തിലാക്കാറുണ്ട്. ഇപ്പോഴിതാ അത്തരത്തിലുള്ള ഒരു കൂടിക്കാഴ്ചയുടെ ചിത്രങ്ങളാണ് പുറത്തു വരുന്നത്. തമിഴകത്തിന്റെ പ്രിയ താരം ദളപതി വിജയ്‍യും ചെന്നൈയുടെ ‘തല’ ധോണിയും കണ്ടുമുട്ടിയതാണ് ആരാധകർ ആഘോഷമാകുന്നത്.
ചെന്നൈയിലെ ഗോകുലം സ്റ്റുഡിയോയിൽ വെച്ചാണ് ഇരുവരും നേരിൽ കണ്ടത്. ഐപിഎൽ ടീമായ ചെന്നൈ സൂപ്പർ കിങ്സിന് വേണ്ടിയുള്ള പരസ്യ ചിത്രീകരണത്തിനായി എത്തിയതായിരുന്നു മുൻ ഇന്ത്യൻ ക്യാപ്റ്റൻ കൂടിയായ ധോണി. അപ്പോഴാണ് ‘ബീസ്റ്റ്’ സിനിമയുടെ ഷൂട്ടിങ്ങുമായി വിജയ് അവിടെ ഉണ്ടെന്ന് അറിഞ്ഞത്. അങ്ങനെ ഇരുവരും കാണാൻ തീരുമാനിക്കുകയായിരുന്നു എന്നാണ് വിവരം.
കഴിഞ്ഞ ദിവസം നടന്ന കൂടികാഴ്ചയുടെ ചിത്രങ്ങൾ സോഷ്യൽ മീഡിയയിലൂടെയാണ്‌ വൈറലായത്. ധോണിയെ വിജയ് ഷൂട്ടിങ് സെറ്റിലേക്ക് ക്ഷണിക്കുന്ന ചിത്രങ്ങളും കരവാനിലിനുള്ളിൽ നിന്നും ഇവർ ഒരുമിച്ചെടുത്ത ചിത്രങ്ങളുമാണ് ശ്രദ്ധ നേടുന്നത്.
More Pictures of Thalapathy Vijay With Thala dhoni ?♥️#Beast #Master @actorvijay pic.twitter.com/Rcb9mm2vYL
2008?                                 2021?Two Idols In single frame?❤#Master #Beast @actorvijay pic.twitter.com/GSOzByfjZ3
pic.twitter.com/sPPCJ4rLpy
ഐപിഎലിൽ ചെന്നൈ സൂപ്പർ കിങ്സിന്റെ ക്യാപ്റ്റനായ ധോണിയെ ആരാധകർ സ്നേഹത്തോടെ വിളിക്കുന്ന പേരാണ് ‘തല’ എന്നത്. ഐപിഎലിന്റെ ആദ്യ സീസൺ മുതൽ ചെന്നൈ ടീമിന്റെ ഭാഗമായ  ധോണിക്ക് തമിഴ്നാടിനെയും ഭയങ്കര പ്രിയമാണ്.
2008ൽ ചെന്നൈ ടീമിന്റെ അംബാസഡർമാരിൽ ഒരാളായിരുന്നു വിജയ്. അന്ന് മുതലുള്ള സൗഹൃദം വീണ്ടും പുതുക്കിയിരിക്കുകയാണ് താരങ്ങൾ. ഇവരുടെ കൂടിക്കാഴ്ച ആരാധകരും ആഘോഷമാക്കുകയാണ്.
Also read: ശ്രീജേഷിനെ വീട്ടിലെത്തി അഭിനന്ദിച്ച് മമ്മൂട്ടി; ചിത്രങ്ങൾ",https://malayalam.indianexpress.com/entertainment/thalapathy-vijay-and-thala-dhoni-met-at-chennai-photos-544288/
30,ആൻ അഗസ്റ്റിനെ ചേർത്തുപിടിച്ച് മോഹൻലാൽ; വൈറൽ ചിത്രങ്ങൾ,2021-08-12 15:31:55,"‘എൽസമ്മയെന്ന ആൺകുട്ടി’ എന്ന ചിത്രത്തിലൂടെ മലയാള സിനിമയിലേക്കെത്തിയ നടിയാണ് ആൻ അഗസ്റ്റിൻ. വളരെ കുറച്ച് സിനിമകളിൽ മാത്രമേ അഭിനയിച്ചിട്ടുളളൂവെങ്കിലും മലയാളികളുടെ പ്രിയ നടിമാരിൽ ഒരാളാണ് ആൻ. ഛായാഗ്രാഹകന്‍ ജോമോൻ ടി.ജോണുമായുളള വിവാഹത്തോടെ അഭിനയത്തിൽ നിന്നും വിട്ടുനിന്ന ആൻ വീണ്ടും സിനിമയിലേക്ക് മടങ്ങി വരവിന് ഒരുങ്ങുകയാണ്.
സോഷ്യൽ മീഡിയയിൽ വളരെ സജീവമാണ് ആൻ അഗസ്റ്റിൻ. താരം പങ്കുവച്ച പുതിയ ചിത്രങ്ങളാണ് ആരാധകർ ഏറ്റെടുത്തിരിക്കുന്നത്. മോഹൻലാലിനൊപ്പമുളള ചിത്രങ്ങളാണ് ആൻ പങ്കുവച്ചത്. ‘ലാലേട്ടൻ’ എന്നാണ് ഫൊട്ടോകൾക്ക് ആൻ നൽകിയ ക്യാപ്ഷൻ. ആനിനെ ചേർത്തുപിടിച്ചിരിക്കുന്ന മോഹൻലാലിനെയാണ് ചിത്രങ്ങളിൽ കാണാനാവുക.
A post shared by Ann (@annaugustiine)
അന്തരിച്ച നടൻ അഗസ്റ്റിന്റെ മകളാണ് ആൻ. 2014 ലായിരുന്നു ആനും ജോമോനും തമ്മിലുള്ള വിവാഹം. പ്രണയ വിവാഹമായിരുന്നു. ഇരുവരുടെയും വിവാഹ മോചനം അടുത്തിടെ വാർത്തകളിൽ നിറഞ്ഞുനിന്നിരുന്നു.
A post shared by Ann (@annaugustiine)
A post shared by Ann (@annaugustiine)
A post shared by Ann (@annaugustiine)
A post shared by Ann (@annaugustiine)
അർജുനൻ സാക്ഷി, ത്രീ കിങ്സ്, ഓർഡിനറി, റബേക്ക ഉതുപ്പ് കിഴക്കേമല തുടങ്ങി നിരവധി ചിത്രങ്ങളിൽ ആൻ അഗസ്റ്റിൻ അഭിനയിച്ചിട്ടുണ്ട്. 2013ൽ പുറത്തിറങ്ങിയ ‘ആർട്ടിസ്റ്റ്’ എന്ന ചിത്രത്തിലെ പ്രകടനത്തിന് മികച്ച നടിക്കുള്ള കേരള സംസ്ഥാന ചലച്ചിത്ര പുരസ്കാരം ലഭിച്ചു. വിവാഹത്തിന് ശേഷം അഭിനയിച്ച നീന എന്ന ചിത്രവും ശ്രദ്ധിക്കപ്പെട്ടിരുന്നു.
Read More: ഇതാര് എസ്തറോ; ശ്രദ്ധനേടി പുതിയ ചിത്രങ്ങൾ",https://malayalam.indianexpress.com/entertainment/ann-augustine-shares-photos-with-mohanlal-in-instagram-544323/
31,അതൊക്കെ ഇപ്പൊ മടക്കിക്കെട്ടി വച്ചിരിക്കുകയാണ്; ചക്കിയുടെ വിവാഹത്തെക്കുറിച്ച് പാർവതി,2021-08-12 15:18:17,"പ്രേക്ഷകരുടെ ഇഷ്‌ട താരദമ്പതികളാണ് ജയറാമും പാർവ്വതിയും. ഇരുവരുടെയും മക്കളും ആരാധകർക്ക് പ്രിയപ്പെട്ടവരാണ്. മകൻ കാളിദാസ് അച്ഛനമ്മമാരുടെ വഴിയെ  സിനിമയിൽ സജീവമാകുമ്പോൾ മകൾ മാളവികയ്ക്ക് ഇഷ്ടം മോഡലിംഗ് ആണ്. ചക്കി എന്നു വിളിക്കുന്ന മകൾ മാളവികയുടെ വിവാഹത്തെ കുറിച്ച് പാർവതി പറഞ്ഞ വാക്കുകളാണ് ഇപ്പോൾ ശ്രദ്ധ നേടുന്നത്.
“ചക്കിയ്ക്ക് ഒരു 15 വയസ്സായപ്പോൾ  മുതൽ അവളുടെ വിവാഹത്തെ കുറിച്ചുള്ള സ്വപ്നങ്ങൾ ഞാൻ കണ്ടുതുടങ്ങി. കല്യാണപ്രായമെത്തുമ്പോൾ  വിവാഹം എങ്ങനെ വേണം എന്നൊക്കെ ആലോചിച്ചിട്ടുണ്ട്. ഡെസ്റ്റിനേഷൻ വെഡ്ഡിംഗ്, ഓർണമെന്റ് ഒക്കെ എങ്ങനെ വേണം എന്നുവരെ പ്ലാൻ ചെയ്തിട്ടുണ്ട്. എന്നാൽ കഴിഞ്ഞ വർഷം മുതൽ എനിക്ക് തോന്നാൻ തുടങ്ങി,  ചക്കിയ്ക്ക് പെട്ടെന്ന് കല്യാണം കഴിക്കാൻ താൽപ്പര്യമില്ല, ജോലിയൊക്കെ കിട്ടിയിട്ട് മതിയെന്നാണ്, അതുകൊണ്ട്  അതൊക്കെ ഇപ്പൊ മടക്കിക്കെട്ടി വച്ചിരിക്കുകയാണ്,” പാർവതി പറയുന്നു. വനിതയുടെ ഓണം പതിപ്പിനോട് സംസാരിക്കുകയായിരുന്നു പാർവതി.
ഒരു ജോലി കിട്ടി, ലൈഫ് സെറ്റിൽ ആയിട്ട് വിവാഹം കഴിക്കാനാണ് തനിക്കാഗ്രഹമെന്നാണ് മാളവിക പറയുന്നത്. “ജീവിതത്തിലെ രണ്ടുവർഷം പാൻഡമിക് കൊണ്ടുപോയി. ജോലിയൊന്നുമില്ലാതെ, എടുത്തുചാടി വിവാഹം ചെയ്താൽ ഒരു റെസ്പെക്ട് ഉണ്ടാവില്ല, എന്റെ ഐഡന്റിറ്റി സെറ്റായിട്ട് മതി വിവാഹം. വിവാഹം വേണമെന്ന് എനിക്ക് തോന്നണം  അല്ലാതെ സൊസൈറ്റിയുടെ പ്രഷർ കാരണം വിവാഹം കഴിക്കരുത് എന്നുണ്ട്. ഇത് ഞാൻ അമ്മയോട് പറഞ്ഞപ്പോൾ അമ്മയും ഓകെ പറഞ്ഞു, ” കല്യാണക്കാര്യത്തിലെ തന്റെ നിലപാട് വ്യക്തമാക്കുകയാണ് മാളവിക.
അടുത്തിടെ ചില സാരി പരസ്യങ്ങളിലും ടെലിവിഷൻ പരസ്യങ്ങളിലുമൊക്കെ മോഡലായി മാളവിക എത്തുകയും ആ ചിത്രങ്ങൾ സമൂഹമാധ്യമങ്ങളുടെ ശ്രദ്ധ കവരുകയും ചെയ്തിരുന്നു. മലബാർ ഗോൾഡിന് വേണ്ടിയുള്ള ഒരു പരസ്യ ചിത്രത്തില്‍  മാളവികയും ജയറാമും  ഒരുമിച്ചഭിനയിച്ചിട്ടുണ്ട്.
Read More: അവസരം കിട്ടിയാൽ അഭിനയിക്കാൻ മോഹം ഈ മലയാളി നടനൊപ്പം; മാളവിക ജയറാം മനസ് തുറക്കുന്നു",https://malayalam.indianexpress.com/entertainment/parvathy-jayaram-about-daughter-malavika-s-wedding-544285/
32,"ഡയറ്റില്ല, ജീവിക്കുന്നത്  ബിരിയാണി തിന്നാന്‍; ബോളിവുഡ് താരത്തിന്റെ ഫിറ്റ്‌നെസ് രഹസ്യങ്ങള്‍",2021-08-12 14:08:05,"ബോളിവുഡിന്റെ എവർഗ്രീൻ താരമാണ് മലൈക അറോറ. 47-ാം വയസ്സിലും ഇരുപതിന്റെ ചെറുപ്പം നിലനിർത്തുന്ന താരം. ഫിറ്റ്നസ്സിന് ഏറെ പ്രാധാന്യം നൽകുന്ന വ്യക്തി കൂടിയാണ് മലൈക. ഇപ്പോഴിതാ, തന്റെ ഫിറ്റ്നസ് വിശേഷങ്ങളെ കുറിച്ച് സംസാരിക്കുകയാണ് മലൈക.
നൃത്തവും യോഗയും വർക്കൗട്ടുമൊക്കെ നിത്യജീവിതത്തിന്റെ ഭാഗമാക്കുമ്പോഴും ഫിറ്റ്നസ്സിന് ഏറെ പ്രാധാന്യം കൊടുക്കുമ്പോഴും ബിരിയാണിയോടുള്ള തന്റെ പ്രണയത്തിന് ഒരു കുറവുമില്ലെന്ന് മലൈക പറയുന്നത്.
“ഞാൻ ബിരിയാണി കഴിക്കാനാണ് ജീവിക്കുന്നത്. ഞാനെല്ലാതരം ഭക്ഷണവും കഴിക്കും, ഭക്ഷണം ഒഴിവാക്കി കൊണ്ടുള്ള പരിപാടിയില്ല. എനിക്ക് ഡയറ്റ് ഇഷ്ടമില്ല. ഒരു കഷ്ണം കേക്ക് കഴിക്കാൻ കൊതി തോന്നിയാൽ ഞാൻ കഴിക്കും. ചിലർക്ക് അരിയും സ്റ്റാർച്ചുമൊക്കെ പ്രശ്നമാണ്, പക്ഷേ എനിക്ക് അതൊന്നും പ്രശ്നമല്ല,” വോഗിന് നൽകിയ അഭിമുഖത്തിലായിരുന്നു തന്റെ ഫിറ്റ്നസ്സ് രഹസ്യം മലൈക വെളിപ്പെടുത്തിയത്.
A post shared by Malaika Arora (@malaikaaroraofficial)
A post shared by Malaika Arora (@malaikaaroraofficial)
ആദ്യകാലത്ത് മോഡൽ, വീഡിയോ ജോക്കി തുടങ്ങിയ നിലകളിൽ പ്രവർത്തിച്ച മലൈകയെ പ്രശസ്തയാക്കിയത് ഷാരൂഖ് ചിത്രം ‘ദിൽ സേ’യിലെ ‘ചെയ്യ ചെയ്യ ചെയ്യാ ചെയ്യാ’  എന്ന ഗാനരംഗമാണ്. മുഴുവനായും ഓടുന്ന ട്രെയിനിൽ ചിത്രീകരിച്ച ആ ഗാനം അതിന്റെ വരികൾ കൊണ്ടും സംഗീതം കൊണ്ടും ഷാരൂഖ് ഖാന്റെയും മലൈക അറോറയുടെയും നർത്തകരുടെയും ചടുലമായ നൃത്തച്ചുവടുകൾ കൊണ്ടും ഛായാഗ്രഹണം കൊണ്ടുമെല്ലാം ഏറെ മികവു പുലർത്തിയിരുന്നു. ഈ ഗാനം മലൈകയ്ക്ക് സിനിമയിൽ ഏറെ അവസരങ്ങൾ നേടി കൊടുക്കാൻ കാരണമായി.
Read more: ഇന്ത്യ നെഞ്ചേറ്റിയ ആ ഗാനം ചിത്രീകരിച്ചത് നാല് ദിവസം കൊണ്ട്: ‘ദിൽസേ’യിലെ ഗാനത്തെ കുറിച്ച് സന്തോഷ്‌ ശിവന്‍
A post shared by Malaika Arora (@malaikaaroraofficial)
A post shared by Malaika Arora (@malaikaaroraofficial)
ഒരു വർഷം മുൻപാണ് മലൈക യുവതാരം അർജുനുമായി പ്രണയത്തിലാണെന്ന്  ഔദ്യോഗികമായി പ്രഖ്യാപിച്ചത്. നാൽപ്പത്തിയേഴുകാരിയായ മലൈകയും മുപ്പത്തിയഞ്ചുകാരൻ അർജുനും തമ്മിലുള്ള പ്രണയം ബോളിവുഡിൽ ഏറെ കോളിളക്കം ഉണ്ടാക്കിയിരുന്നു. സൽമാൻ ഖാന്റെ സഹോദരൻ അർബാസ് ഖാന്റെ ഭാര്യയായിരുന്ന മലൈക 2017ലാണ് വിവാഹമോചനം നേടുന്നത്. ഇവർക്ക് അർഹാൻ എന്നൊരു മകനുണ്ട്.",https://malayalam.indianexpress.com/entertainment/no-diet-lives-for-biryani-malaika-arora-fitness-secrets-544260/
33,ശ്രീജേഷിനെ വീട്ടിലെത്തി അഭിനന്ദിച്ച് മമ്മൂട്ടി; ചിത്രങ്ങൾ,2021-08-12 19:21:07,"ഇന്ത്യൻ ഹോക്കി ടീമിന്റെ ഗോൾ കീപ്പറായ പി ആർ ശ്രീജേഷിന്റെ വീട്ടിലേക്ക് ഇന്ന് രാവിലെ അപ്രതീക്ഷിതമായി ഒരു അതിഥിയെത്തി. മലയാളത്തിന്റെ പ്രിയതാരം മമ്മൂട്ടി. ഒളിമ്പിക്സിൽ ഇന്ത്യയ്ക്ക് വെങ്കല മെഡൽ നേടിയ ശ്രീജേഷിനെ അഭിനന്ദിക്കാൻ എത്തിയതായിരുന്നു മമ്മൂട്ടി. കിഴക്കമ്പലം പള്ളിക്കരയിലെ വീട്ടിലേക്ക് കയ്യിലൊരു പൂച്ചെണ്ടുമായി മമ്മൂട്ടി എത്തിയപ്പോൾ ശ്രീജേഷിന് അത് സ്വപ്നസമാനമായൊരു നിമിഷമായിരുന്നു.
‘ഇന്ത്യയുടെ അഭിമാനമായ ശ്രീജേഷിനെ അഭിനന്ദിക്കാനുള്ള അവസരം ലഭിച്ചു. 41 വര്‍ഷത്തിന് ശേഷം ഹോക്കിയില്‍ ഇന്ത്യ ഒളിംപിക് മെഡല്‍ നേടിയപ്പോള്‍ ശ്രീജേഷ് നിര്‍ണായക പങ്കാണ് വഹിച്ചത്. ശ്രീജേഷിന് എല്ലാ ആശംസകളും നേരുന്നു,’ മമ്മൂട്ടി ഫെയ്സ്ബുക്കില്‍ കുറിച്ചു.
നിർമാതാവായ ആന്റോ ജോസഫും പ്രൊഡക്ഷൻ കൺട്രോളർ ബാദുഷയും മമ്മൂട്ടിയ്ക്ക് ഒപ്പമുണ്ടായിരുന്നു. ആഗസ്റ്റ് അഞ്ചിനായിരുന്നു പി ആർ ശ്രീജേഷ് ഉൾപ്പെടുന്ന ഇന്ത്യൻ ഹോക്കി ടീം ഒളിമ്പിക്സിൽ വെങ്കല മെഡൽ നേടിയത്. അപ്രതീക്ഷിതമായി മമ്മൂട്ടിയെ കണ്ട ശ്രീജേഷിന്റെ കുടുംബാംഗങ്ങളും സന്തോഷത്തോടെയാണ് താരത്തെ വരവേറ്റത്.
Read Also: ശ്രീജേഷ് ആണോ? എങ്കിൽ 101 രൂപക്ക് പെട്രോളും ഡീസലും സൗജന്യം; വ്യത്യസ്ത ഓഫറുമായി പമ്പ്",https://malayalam.indianexpress.com/entertainment/mammootty-surprise-visit-to-indian-mens-hockey-team-goalkeeper-pr-sreejesh-house-544242/
34,ചിത്രീകരണത്തിനിടെ പരുക്ക്; ശസ്ത്രക്രിയ വിജയകരമെന്ന് പ്രകാശ് രാജ്,2021-08-12 11:26:22,"തമിഴ് സിനിമ ചിത്രീകരണത്തിനിടെ  നടൻ പ്രകാശ് രാജിന് പരുക്ക് പറ്റുകയും  കഴിഞ്ഞ ദിവസം ശസ്ത്രക്രിയയ്ക്ക് വിധേയനാവുകയും ചെയ്തിരുന്നു. ശസ്ത്രക്രിയ വിജയകരമായി പൂർത്തിയായ സന്തോഷം ആരാധകരുമായി പങ്കുവയ്ക്കുകയാണ് താരം ഇപ്പോൾ.
“ചെകുത്താൻ തിരികെ വന്നിരിക്കുന്നു. ശസ്ത്രക്രിയ വിജയകരം. നന്ദി ഡോ. ഗുരുവറെഡ്ഡി. എല്ലാവരുടെയും പ്രാർത്ഥനയ്ക്കും സ്നേഹത്തിനും നന്ദി. ഉടനെ തിരികെയെത്തുന്നതായിരിക്കും,” പ്രകാശ് രാജ് ട്വീറ്റ് ചെയ്യുന്നു. ആശുപത്രി ബെഡ്ഡിൽ നിന്നുള്ള ചിത്രവും താരം പങ്കുവച്ചിട്ടുണ്ട്.
ധനുഷ് നായകനാവുന്ന ‘തിരുചിട്രംബലം’ സിനിമയുടെ ചിത്രീകരണം ചെന്നൈയിൽ പുരോഗമിക്കുന്നതിനിടയിലാണ് പ്രകാശ് രാജിന് പരുക്ക് പറ്റിയത് എന്നാണ് റിപ്പോർട്ട്.
ഏറ്റവും ഒടുവിൽ തമിഴ് ആന്തോളജി ചിത്രമായ ‘നവരസ’യിലാണ് പ്രകാശ് രാജിനെ കണ്ടത്. ബിജോയ് നമ്പ്യാർ സംവിധാനം ചെയ്തി ‘എതിരി’ എന്ന ഹ്രസ്വചിത്രത്തിൽ രേവതി, വിജയ് സേതുപതി എന്നിവർക്കൊപ്പമാണ് പ്രകാശ് രാജ് വേഷമിട്ടത്.
പൊന്നിയിൻ സെൽവൻ, കെജിഎഫ് 2, പുഷ്പ, അണ്ണാതെ തുടങ്ങി ഒരുപിടി വമ്പൻ ചിത്രങ്ങളാണ് അണിയറയിൽ പ്രകാശ് രാജിന്റേതായി ഒരുങ്ങുന്നത്.
Read more: ആരോടും വെറുപ്പില്ല, പക്ഷേ മനുഷ്യത്വവിരുദ്ധമായ കാര്യങ്ങള്‍ കണ്ടാല്‍ പ്രതികരിക്കും: പ്രകാശ് രാജ്",https://malayalam.indianexpress.com/entertainment/prakash-raj-undergoes-shoulder-surgery-544154/
35,രസകരമാണ് എന്നാൽ സങ്കടകരവും; വിമാനത്തിൽ ഒറ്റക്ക് യാത്ര ചെയ്ത അനുഭവം പറഞ്ഞ് മാധവൻ,2021-08-11 16:38:17,"തമിഴകത്തിന്റെ പ്രിയതാരം ആർ മാധവന് അസാധാരണമായ ഒരു അവസരമാണ് കഴിഞ്ഞ ദിവസം ലഭിച്ചത്. ഒരു ബോയിങ് വിമാനത്തിൽ ഒറ്റക്ക് സഞ്ചരിക്കാനുള്ള അവസരം. എന്നാൽ ഇത് വളരെ സങ്കടകരമായ അവസരമായി പോയി എന്നാണ് മാധവൻ പറയുന്നത്.
സോഷ്യൽ മീഡിയയിൽ വീഡിയോ പങ്കുവച്ചുകൊണ്ടാണ് തനിക്ക് ലഭിച്ച അസാധാരണ അവസരത്തെ കുറിച്ചു മാധവൻ പറഞ്ഞത്. ദുബായിലേക്കുള്ള യാത്രയിലാണ് മാധവന് ഒറ്റക്ക് വിമാനത്തിൽ സഞ്ചരിക്കേണ്ടി വന്നത്.
ജൂലൈ 26നു ഷൂട്ട് ചെയ്ത വീഡിയോയാണ് മാധവൻ പോസ്റ്റ് ചെയ്തത്. “രസകരം പക്ഷേ സങ്കടകരവും. ഇതെല്ലാം വേഗം അവസാനിച്ചു പ്രിയപ്പെട്ടവർ ഒരുമിക്കട്ടെ എന്ന് പ്രാർത്ഥിക്കുന്നു” എന്ന് കുറിച്ചുകൊണ്ടാണ് മാധവൻ വീഡിയോ പങ്കുവച്ചത്. പുതിയ ചിത്രമായ “അമേരിക്കി പണ്ഡിറ്റി”ന്റെ ഷൂട്ടിങ്ങിനായി ദുബായിലേക്ക് യാത്രചെയ്തപ്പോൾ എടുത്തതാണ് വീഡിയോ.
A post shared by R. Madhavan (@actormaddy)
തിരക്കൊഴിഞ്ഞ വിമാന ടെർമിനലും ആളില്ലാത്ത വിമാനത്തിലെ ബിസിനസ്സ് ക്ലാസും മാധവൻ വീഡിയോയിൽ പകർത്തിയിട്ടുണ്ട്.
Also read: ഈ ചിത്രത്തിലെ യുവതാരങ്ങളെ മനസ്സിലായോ?
മലയാളത്തിൽ ദുൽഖർ നായകനായ ‘ചാര്‍ലി’യുടെ തമിഴ് റീമേക്കായ ‘മാര’യാണ് മാധവന്റെ അവസാനമായി പുറത്തിറങ്ങിയ ചിത്രം. ‘അമേരിക്കി പണ്ഡിറ്റി’ന് പുറമെ ‘റോക്കട്രി ദി നമ്പി ഇഫക്റ്റ്’ എന്ന ചിത്രത്തിലാണ് മാധവൻ ഇപ്പോൾ അഭിനയിക്കുന്നത്. ഈ അടുത്ത് ‘ഡീകപ്പിള്‍ഡ്’ എന്ന നെറ്റ്ഫ്ളിക്സ് സിരീസിന്‍റെ ആദ്യ സീസണ്‍ ചിത്രീകരണവും മാധവൻ പൂർത്തിയാക്കിയിരുന്നു.",https://malayalam.indianexpress.com/entertainment/madhavan-flies-solo-to-dubai-glimpse-of-empty-aircraft-airport-watch-543885/
36,പത്തു മണി മുതൽ ക്യാപ്‌ഷൻ ആലോചിച്ച് മടുത്തുവെന്ന് അഹാന; എങ്ങനെ ഇത് സാധിക്കുന്നു എന്ന് ആരാധിക,2021-08-11 15:51:48,"മലയാള സിനിമയിലെ യുവ നായികമാരിൽ ഒരുപാട് ആരാധകരുള്ള നടിയാണ് അഹാന കൃഷ്ണ. സോഷ്യൽ മീഡിയയിലും വളരെ സജീവമാണ് താരം. യൂട്യൂബ് വീഡിയോകളിലൂടെയും ഇൻസ്റ്റഗ്രാം പോസ്റ്റുകളിലൂടെയും ഇടക്കിടെ തന്റെ വിശേഷങ്ങൾ ആരാധകരുമായി പങ്കുവക്കാറുണ്ട്.
ഇപ്പോഴിതാ ഇൻസ്റ്റഗ്രാമിലൂടെ പുതിയ ചിത്രം പോസ്റ്റ് ചെയ്തിരിക്കുകയാണ് അഹാന. സാരിയുടുത്ത് വലിയ കമലും അണിഞ്ഞുള്ള ചിത്രമാണ് അഹാന പങ്കുവച്ചിരിക്കുന്നത്. “പത്തു മണിമുതൽ മൂല്യവത്തായ ഒരു ക്യാപ്‌ഷനു വേണ്ടി ആലോചിക്കുന്നു, ഞാൻ നിർത്തി” എന്നാണ് അഹാന ചിത്രത്തിന് താഴെ കുറിച്ചിരിക്കുന്നത്.
A post shared by Ahaana Krishna (@ahaana_krishna)
അഹാനയുടെ സഹോദരി ദിയ കൃഷ്ണ ഉൾപ്പടെ ചിത്രത്തിന് കമന്റ് ചെയ്തിട്ടുണ്ട്. വീട്ടിൽ കമ്മലു ധരിക്കുന്നതിനെ കുറിച്ചാണ് ദിയയുടെ കമന്റ്. എന്നാൽ “ഹൃദയത്തിൽ നിന്നും നേരിട്ട് എങ്ങനെയാണ് ഇത്തരം ക്യാപ്‌ഷനുകൾ എഴുതാൻ കഴിയുന്നത്” എന്നാണ് ഒരു ആരാധിക ചോദിച്ചിരിക്കുന്നത്. പലപ്പോഴും നല്ല ക്യാപ്‌ഷനുകൾ നൽകി കൊണ്ടാണ് അഹാന ചിത്രങ്ങൾ പങ്കുവക്കാറുള്ളത്. അതാണ് ആരാധികയുടെ ചോദ്യത്തിനു പിന്നിൽ എന്നാണ് മനസിലാകുന്നത്.
Also read: ഇതാര് എസ്തറോ; ശ്രദ്ധനേടി പുതിയ ചിത്രങ്ങൾ
അടി, നാൻസി റാണി തുടങ്ങിയവയാണ് അഹാനയുടെ പുറത്തിറങ്ങാനിരിക്കുന്ന സിനിമകൾ. അടുത്തിടെയാണ് അഹാന കോവിഡിൽനിന്നും മുക്തി നേടിയത്. ദുല്‍ഖര്‍ സല്‍മാന്റെ നിര്‍മ്മാണ കമ്പനിയായ വേഫെയ്റര്‍ ഫിലംസിന്റെ ഏറ്റവും പുതിയ ചിത്രമായ ‘അടി’യിൽ ആണ് അഹാന അവസാനമായി അഭിനയിച്ചത്. ഷൈൻ ടോം ചാക്കോ, ധ്രുവ്, അഹാന കൃഷ്ണ എന്നിവരാണ് ചിത്രത്തിൽ പ്രധാന കഥാപാത്രങ്ങളെ അവതരിപ്പിക്കുന്നത്.",https://malayalam.indianexpress.com/entertainment/ahaana-krishna-new-instagram-post-caption-comments-543852/
37,ഇതാര് എസ്തറോ; ശ്രദ്ധനേടി പുതിയ ചിത്രങ്ങൾ,2021-08-11 13:23:13,"നിരവധി സിനിമകളിൽ ബാലതാരമായി അഭിനയിച്ചുവെങ്കിലും ജീത്തു ജോസഫിന്റെ ദൃശ്യം സിനിമയിലൂടെയാണ് എസ്തർ ശ്രദ്ധ നേടിയത്. ദൃശ്യത്തിൽ മോഹൻലാലിന്റെ മകളായിട്ടാണ് എസ്തർ അഭിനയിച്ചത്. ‘ദൃശ്യം 2’ വിലെ പ്രകടനത്തിനും താരത്തിന് ഒരുപാട് പ്രശംസ ലഭിച്ചിരുന്നു. സോഷ്യൽ മീഡിയയിൽ വളരെ സജീവമായ എസ്തർ തന്റെ ഫൊട്ടോഷൂട്ട് ചിത്രങ്ങൾ ഇടയ്ക്കിടെ ആരാധകരുമായി പങ്കുവയ്ക്കാറുണ്ട്.
ഇപ്പോഴിതാ, പുതിയ ഫൊട്ടോഷൂട്ട് ചിത്രങ്ങൾ പങ്കുവക്കുകയാണ് എസ്തർ. ദാവണിയിൽ സുന്ദരിയായാണ്  എസ്തറിനെ പുതിയ ചിത്രങ്ങളിൽ കാണാനാകുക. ഇൻസ്റ്റഗ്രാമിലൂടെയാണ് ചിത്രങ്ങൾ പോസ്റ്റ് ചെയ്തിരിക്കുന്നത്.
A post shared by Esther Anil (@_estheranil)
Also read: ഈ ചിത്രത്തിലെ യുവതാരങ്ങളെ മനസ്സിലായോ?
കഴിഞ്ഞ ദിവസം തന്നെക്കാൾ ഭാരമുള്ള ഗൗൺ ധരിച്ചുകൊണ്ടുള്ള ഫൊട്ടോഷൂട്ട് ചിത്രങ്ങൾ എസ്തർ പങ്കുവച്ചിരുന്നു. 44 കിലോ മാത്രം ശരീരഭാരമുള്ള എസ്തർ ഷൂട്ടിനായി അണിഞ്ഞ ഗൗണിന്റെ ഭാരം 58 കിലോ  ആയിരുന്നു. മനോഹരമായ ഡിസൈനിലുള്ള ഗൗൺ ആദ്യം കണ്ടപ്പോൾ അമ്പരന്നു പോയെന്നും 30 ദിവസമാണ് ഇത് നിർമ്മിക്കാൻ ഡിസൈനേഴ്സ് എടുത്തത് എന്നറിഞ്ഞപ്പോൾ അതിശയിച്ചു പോയെന്നും പറഞ്ഞു കൊണ്ടായിരുന്നു എസ്തറിന്റെ പോസ്റ്റ്.
ഹോട്ട് കൗച്ചർ കസ്റ്റം ഡിസൈനിലാണ് ഈ പർപ്പിൾ പിങ്ക് ഗൗൺ ഒരുക്കിയിരിക്കുന്നത്. 1000 മീറ്റർ മെറ്റീരിയലാണ് ഗൗണിനായി ഉപയോഗിച്ചിരിക്കുന്നത്.
A post shared by Esther Anil (@_estheranil)
A post shared by Esther Anil (@_estheranil)
A post shared by Esther Anil (@_estheranil)
വിവിധ ഭാഷകളിലായി ഇതിനോടകം 30 ഓളം ചിത്രങ്ങളിൽ എസ്തർ അഭിനയിച്ചു കഴിഞ്ഞു. ഒരു നാൾ വരും, കോക്ടെയിൽ, വയലിൻ, ഡോക്ടർ ലൗ, മല്ലു സിങ്, ഓഗസ്റ്റ് ക്ലബ്, ദൃശ്യം 1, ദൃശ്യം 2 തുടങ്ങിയ ചിത്രങ്ങളിൽ എസ്തർ അഭിനയിച്ചിട്ടുണ്ട്. ഷാജി എൻ.കരുൺ സംവിധാനം ചെയ്ത ‘ഓള്’ എന്ന സിനിമയിലൂടെ എസ്തർ നായികയായും മാറി. സന്തോഷ് ശിവൻ ചിത്രം ‘ജാക്ക് ആൻഡ് ജിൽ’ ഇനി വരാനിരിക്കുന്ന എസ്തറിന്റെ ചിത്രങ്ങൾ.",https://malayalam.indianexpress.com/entertainment/esther-anil-wearing-dhawani-new-photos-instagram-post-543780/
38,26-ാമത് ഐഎഫ്എഫ്കെ ഡിസംബർ 10 മുതൽ 17 വരെ തിരുവനന്തപുരത്ത്,2021-08-11 10:59:09,"തിരുവനന്തപുരം: ഇരുപത്തിയാറാമത് കേരള രാജ്യാന്തര ചലച്ചിത്രമേള (ഐഎഫ്എഫ്കെ) ഡിസംബർ 10 മുതൽ 17 വരെ നടക്കും. സ്ഥിരം വേദിയായ തിരുവനന്തപുരത്ത് മാത്രമായാണ് മേള നടക്കുക. ഡിസംബറിൽ നിലവിലുള്ള കോവിഡ് മാനദണ്ഡങ്ങൾ പാലിച്ചാകും മേളയുടെ നടത്തിപ്പ്.
കഴിഞ്ഞ തവണ കോവിഡിനെ തുടർന്ന് ആൾക്കൂട്ടം നിയന്ത്രിക്കുന്നതിനായി നാല് മേഖലകളിലായാണ് ഐഎഫ്എഫ്കെ നടത്തിയത്. തിരുവനന്തപുരത്തിന് പുറമെ, കൊച്ചി, പാലക്കാട്, തലശ്ശേരി എന്നിവയായിരുന്നു വേദികൾ. നാല് മേഖലകളിലായി മേള സംഘടിപ്പിക്കുന്നതിരെ വിമർശനങ്ങൾ ഉയർന്നിരുന്നു.
മേളയിൽ പ്രദർശിപ്പിക്കാനുള്ള ചിത്രങ്ങള്‍ സെപ്റ്റംബര്‍ 10 നുള്ളിൽ http://www.iffk.in എന്ന വെബ്സൈറ്റിലൂടെ ഓണ്‍ലൈനായി സമര്‍പ്പിക്കണം. രാജ്യാന്തര മത്സര വിഭാഗം, മലയാളം സിനിമ ഇന്ന്, ഇന്ത്യൻ സിനിമ ഇപ്പോൾ, ലോക സിനിമ വിഭാഗങ്ങൾ എന്നിവയിലേക്കാണ് അപേക്ഷകൾ ക്ഷണിക്കുന്നത്. ആഫ്രിക്കൻ, ലാറ്റിനമേരിക്കൻ, ഏഷ്യൻ രാജ്യങ്ങളിൽ നിന്നുള്ള സിനിമകൾ രാജ്യാന്തര മത്സരത്തിനായി പരിഗണിക്കുമെന്ന് ചലച്ചിത്ര അക്കാദമി അറിയിച്ചു.
Also read: Prithviraj ‘Kuruthi’ Movie Review & Rating: വെറുപ്പിന്റെ രാഷ്ട്രീയം ചർച്ച ചെയ്യുന്ന ‘കുരുതി’, ധീരമായ പരീക്ഷണം; റിവ്യൂ",https://malayalam.indianexpress.com/entertainment/26th-iffk-from-december-10-to-17-at-thiruvananthapuram-543666/
39,"അച്ചടക്കവും ആത്മസമർപ്പണവും: ലോർഡ്‌സിൽ ഇംഗ്ലണ്ടിനെ പ്രതിരോധിച്ച രോഹിത്, രാഹുൽ ഫോർമുല",2021-08-13 08:21:24,"ഒരു ദശകത്തിനിടയിൽ ആദ്യമായാണ് ടോസ് ലഭിച്ചു ബോളിങ് തിരഞ്ഞെടുക്കുന്ന ടീമിന് ആദ്യ മണിക്കൂറിൽ വിക്കറ്റ് നേടാൻ കഴിയാതെ പോകുന്നത്. ന്യൂ ബോൾ ഭീഷണിയെ അതിസമ്മർദ്ദമായി നേരിട്ട രോഹിത് ശർമയും (83) കെഎൽ രാഹുൽ (127*) ചേർന്നാണ് ഇത് സാധ്യമാക്കിയത്. ഇവരുടെ കൂട്ടുകെട്ട് ലോർഡ്‌സിൽ പുതിയൊരു ചരിത്രം കുറിക്കുകയും ചെയ്തു. ഇരുപത്തിയൊന്നാം നൂറ്റാണ്ടിൽ ലോർഡ്‌സിൽ ടെസ്റ്റിൽ സെഞ്ചുറി ഓപ്പണിംഗ് കൂട്ടുകെട്ട്  ഉണ്ടാകുന്ന ആദ്യ ഇന്ത്യൻ ഓപ്പണിംഗ് ജോഡി എന്നതാണ് അത്.
പരീക്ഷണം നിറഞ്ഞ സാഹചര്യത്തിൽ ബാറ്റ് വീശേണ്ടിവന്നപ്പോൾ, ഇന്ത്യൻ ഓപ്പണർമാർ അവരുടെ അവരുടെ സ്വാഭാവിക ആക്രമണ ശൈലി ഒഴിവാക്കുകയും കളിയുടെ ആദ്യ അരമണിക്കൂർ കഠിനമായ രീതിയിൽ പ്രതിരോധം തീർക്കുകയും ചെയ്തു. ആദ്യ 10 ഓവറിൽ 11 റൺസ് മാത്രമാണ് ഇരുവരും ചേർന്ന് നേടിയത്, അതിൽ ഒരു വിക്കറ്റും നഷ്ടമാക്കിയില്ല എന്നതാണ് പ്രധാനം. കളിയുടെ ആദ്യ മണിക്കൂറിൽ, ജെയിംസ് ആൻഡേഴ്സണിന്റെയും ഒല്ലി റോബിൻസണിന്റെയും ന്യൂ ബോൾ സ്പെല്ലിനെ നേരിടാൻ രോഹിത്തും രാഹുലും അവരുടെ ടെക്‌നിക്കുകളിൽ വിശ്വസിച്ചു.
അനാവശ്യ ഷോട്ടുകളോ മോശം കാൽ ചലനങ്ങളോ അവർ നടത്തിയില്ല. ഏറ്റവും പ്രാഥമികമായി ചെയ്യേണ്ടത് മാത്രമാണ് അവർ ചെയ്തത്. “തല നേരെ നിർത്തി ഒരു പന്തും നോക്കി ബോൾ ബാറ്റിലേക്ക് എത്തുന്നതും കാത്ത് പതിയെ കളിക്കുന്ന രീതി. ഇത് തന്നെയാണ് രണ്ടു പേർക്കും ഗുണം ചെയ്തത്. ഓഫ് സ്റ്റമ്പിന് പുറത്തു പോകുന്ന പന്തുകൾ ഒഴിവാക്കിയും, രണ്ടു വശത്തേക്കും തിരിയുന്ന പന്തുകൾ ശ്രദ്ധയോടെ വീക്ഷിച്ചും അവർ പരീക്ഷണ ഘട്ടത്തെ അതിസമ്മർദ്ദമായി മറികടന്നു.
മത്സരത്തിലെ ആദ്യ ബൗണ്ടറി എത്തിയത് സാം കരന്റെ 13 -ാം ഓവറിലാണ്. ആ ഓവറിൽ ആക്രമിക്കാൻ തീരുമാനിച്ച രോഹിത് നാല് ഫോറുകൾ നേടി. അതോടെ സമ്മർദ്ദം ഇംഗ്ലണ്ട് ബോളർമാർക്ക് മുകളിലായി. സാം കരന്റെ സ്വിങ്ങിനെ പ്രതിരോധിക്കാൻ ക്രീസിനു ഏകദേശം 25 സെൻറിമീറ്റർ പുറത്തായാണ് രോഹിത് ബാറ്റ് ചെയ്‌തത്‌.
ബൗണ്ടറിക്ക് ശേഷം ആദ്യം പതിയെ കളിച്ച രോഹിത് നല്ല തുടക്കങ്ങളെ വലിയ സ്കോറിലേക്ക് എത്തിക്കാൻ കഴിയാതെ പോകുന്ന പതിവ് രീതി തിരുത്തി 145 പന്തിൽ നിന്നും 83 റൺസ് നേടി.
അതിനിടയിൽ വിക്കറ്റിന് നേരെ പന്ത് എറിഞ്ഞ് ലെഗ് സൈഡിൽ കൂടുതൽ റൺസ് നേടാനുള്ള അവസരം ഇംഗ്ലണ്ട് ബോളർമാർ രോഹിതിന് നൽകുകയും ചെയ്‌തു. രോഹിതിന്റെ പകുതിയിലേറെ റൺസും വന്നത് ലെഗ് സൈഡിൽ നിന്നാണ്.
ഇന്നിങ്‌സ് നീങ്ങുന്നതിനനുസരിച്ചു രോഹിതിന്റെ സ്ട്രൈക്ക് റേറ്റ് കൂടോയെങ്കിലും മറുവശത്ത് രാഹുൽ നിലയുറപ്പിച്ചു ഓരോ പന്തും ശ്രദ്ധിച്ചാണ് കളിച്ചത്. ഒരു സമയത്ത് രോഹിത് 81 (122 പന്തിൽ നിന്നും) റൺസിൽ ബാറ്റ് ചെയ്യുമ്പോൾ രാഹുലിന്റെ സ്കോർ 18 (95 പന്തിൽ നിന്നും) റൺസായിരുന്നു.  18.95 ആയിരുന്നു സ്ട്രൈക്ക് റേറ്റ്.
Also read: India vs England 2nd Test, Day 1: രാഹുലിന് സെഞ്ചുറി; ഇന്ത്യയ്ക്ക് മികച്ച നിലയിൽ
ഇന്ത്യ ആദ്യ വിക്കറ്റിൽ 100 റൺസ് തികയ്ക്കാൻ സഹായകമായത് ഇവർക്കിടയിലെ കെമിസ്ട്രിയാണ്. 2010 ഡിസംബറിൽ സെവാഗും ഗംഭീറും ചേർന്ന് ദക്ഷിണാഫ്രിക്കയിൽ നേടിയ  137  റൺസായിരുന്നു ഇന്ത്യയുടെ വിദേശത്തെ സെഞ്ചുറി തികച്ച അവസാന ഓപ്പണിങ് കൂട്ടുകെട്ട്. ഏകദേശം 11 വർഷത്തിനു ശേഷമാണ് ഇന്ത്യ അടുത്ത സെഞ്ചുറി കൂട്ടുകെട്ട് ഉണ്ടാക്കുന്നത്.
തന്റെ എട്ടാം സെഞ്ചുറിയിലേക്ക് അടുക്കുന്നതിനിടയിലാണ് രോഹിതിനെ ആൻഡേഴ്സൺ വീഴ്ത്തിയത്. രോഹിതിന്റെ ബാറ്റിനെ മറികടന്ന ആൻഡേഴ്സന്റെ പന്ത് ഓഫ് സ്റ്റമ്പ് ഇളക്കുകയായിരുന്നു. 126 റൺസിന്റെ മികച്ച ഓപ്പണിങ് കൂട്ടുകെട്ട് അതോടെ അവസാനിക്കുകയായിരുന്നു.",https://malayalam.indianexpress.com/sports/kl-rahul-rohit-sharma-india-vs-england-2nd-test-day-1-lords-partnership-544549/
40,ബുണ്ടസ്ലിഗ ഒറ്റനോട്ടത്തില്‍: പത്താം കിരീടം ലക്ഷ്യമിട്ട് ബയേണ്‍; എത്തിപ്പിടിക്കാന്‍‍ ലീപ്സിഗും ഡോർട്ട്മുണ്ടും,2021-08-12 22:43:45,"ബെര്‍ളിന്‍: ജര്‍മന്‍ ബുണ്ടസ്ലിഗയില്‍ ബയേണ്‍ മ്യൂണിച്ചിനെ മറികടന്ന് കിരീടം നേടാന്‍ ആരെങ്കിലും ഉണ്ടാകുമോ ഈ സീസണില്‍. തുടര്‍‍ച്ചയായ പത്താം കിരീടം ലക്ഷ്യമിട്ടിറങ്ങുന്ന ബയേണ്‍ തന്നെയായിരിക്കും ജര്‍മന്‍ ലീഗില്‍ ഇത്തവണയും മേധാവിത്വം സ്ഥാപിക്കുക. എന്നിരുന്നാലും ബുണ്ടസ്ലിഗയില്‍ ഇത്തവണ കടുത്ത മത്സരങ്ങള്‍ നടത്താന്‍ സാധ്യതയുള്ള ടീമുകളുണ്ട്.
ഹന്‍സി ഫ്ലിക്കെന്ന തന്ത്രശാലിയില്‍ നിന്ന് പരിശീലക സ്ഥാനം ഏറ്റുവാങ്ങിയ 34 കാരനായ ജൂലിയന്‍ നേഗല്‍സ്മാന്റെ മികവിലായിരിക്കും ഇത്തവണ ബയേണ്‍ കിരീടം നിലനിര്‍ത്താനിറങ്ങുക. ബയേണിന് പിന്നില്‍ ലീഗില്‍ എല്ലാവരേയും ആശ്ചര്യപ്പെടുത്തി രണ്ടാം സ്ഥാനത്ത് എത്തിയ ലെയ്പ്സിഗിന്റെ പിന്നില്‍ ജീലിയന്റെ മികവായിരുന്നു.
ഡയോട്ട് ഉപമെക്കാനോ എന്ന ഫ്രഞ്ച് പ്രതിരോധ താരത്തെ ആര്‍.ബി. ലെയ്പ്സിഗില്‍ നിന്ന് ടീമിലെത്തിച്ചിട്ടുണ്ട്. ഇംഗ്ലീഷ് പ്രതിരോധ താരം ഒമര്‍ റിച്ചാര്‍ഡ്സും ടീമിലെത്തി. ഡേവിഡ് അലാബ, ഡഗ്ലസ് കോസ്റ്റ, സാവി മാര്‍ട്ടിനസ് എന്നിവര്‍ ടീം വിട്ടത് പരിഹരിക്കാനുള്ള ശ്രമത്തിലാണ് ബയേണ്‍.
കഴിഞ്ഞ സീസണില്‍ തിളങ്ങാതെ പോയ ലിയോറി സനെ, മാര്‍ക് റോക്ക എന്നിവരുടെ മികച്ച പ്രകടനമായിരിക്കും ജൂലിയന്‍ പ്രതീക്ഷിക്കുന്നത്.
അമേരിക്കന്‍ പരിശീലകന്‍ ജെസെ മാര്‍ഷയുടെ കീഴില്‍ മികച്ച ഫോമിലാണ് ലീപ്സിഗ് ഉള്ളത്. പോര്‍ച്ചുഗലിന്റെ സ്ട്രൈക്കര്‍ ആന്ദ്രെ സില്‍വയെ 23 മില്യണ്‍ യൂറോ മുടക്കി ടീമിലെത്തിച്ചതിന്റെ ലക്ഷ്യം തന്നെ ഗോള്‍ വേട്ടയ്ക്ക് നേതൃത്വം നല്‍കാനാണ്. ഹംഗേറിയന്‍ താരം ഡൊമിനിക് സോബോസ്ലായ് ശാരീരിക ക്ഷമത വീണ്ടെടുത്തതും ടീമിന് ഗുണം ചെയ്യും.
ഉപമെക്കാനോയുടെയും പ്രതിരോധ താരം ഇബ്രാഹിമ കൊണാറ്റെയുടെയും വിടവാങ്ങലുകളെ ലീപ്സിഗ് പരിഹരിക്കേണ്ടതുണ്ട്. യുവേഫ യൂറോ കപ്പില്‍ സെ്പെയിനിനായി തിളങ്ങിയ ഡാനി ഓല്‍മോയ്ക്ക് ടീമില്‍ ഒരു സുപ്രധാന റോള്‍ ഇത്തവണ ലഭിച്ചേക്കും.
കഴിഞ്ഞ സീസണില്‍ ലീപ്സിഗിന് പിന്നിലായി ബുണ്ടസ്ലിഗയില്‍ മൂന്നാം സ്ഥാനം കൊണ്ട് തൃപ്തിപ്പെടേണ്ടി വന്നിരുന്നു ബൊറൂസിയക്ക്. പലിശീലകരില്‍ ഇടയ്ക്കിടെ വന്ന മാറ്റങ്ങള്‍ ടീമിന്റെ പ്രകടനത്തേയും ബാധിക്കുകയായിരുന്നു. മാര്‍ക്കൊ റോസ് എന്ന പുതിയ തലവന്റെ തന്ത്രങ്ങള്‍ ഇത്തവണ ഡോര്‍ട്ടുമുണ്ടിന് കിരീടം നേടിക്കൊടുക്കുമോ എന്ന് കാത്തിരിക്കുകയാണ് ആരാധകര്‍.
ജാദോണ്‍ സാഞ്ചോ യുണൈറ്റഡിലേക്ക് ചേക്കേറിയപ്പോള്‍ ഡച്ച് താരം ഡോണില്‍ മലനെ ടീമിലെത്തിച്ച് ബൊറൂസിയ വിടവ് നികത്തി. യൂറോക്കപ്പില്‍ കളിക്കാതിരുന്നതോടെ നായകന്‍ മാര്‍ക്കൊ റൂസ് മികച്ച ശാരീരിക ക്ഷമത കൈവരിച്ചിട്ടുണ്ട്. എര്‍ലിംഗ് ഹാളണ്ടെന്ന ഗോളടി യന്ത്രവും ബൊറുസിയയുടെ പ്രതീക്ഷകള്‍ വര്‍ദ്ധിപ്പിക്കും.
ബയർ ലെവർകൂസൻ, ബൊറൂസിയ മൻചെൻഗ്ലാഡ്ബാച്ച്, ഫ്രാങ്ക്ഫർട്ട്, വുൾഫ്സ്ബർഗ് എന്നിവർക്ക് പുതിയ പരിശീലകരുണ്ട്. പക്ഷേ പ്രസ്തുത ടീമുകള്‍ക്ക് കീരിട ലക്ഷ്യത്തേക്കാള്‍ കൂടുതല്‍ യൂറോപ്യന്‍ ചാമ്പ്യന്‍ഷിപ്പുകള്‍ക്ക് യോഗ്യത നേടുക എന്നതാണ് പ്രധാനം.
ഹെർത്ത ബെർലിൻ ഈ സീസണില്‍ മികച്ച പ്രകടനം പുറത്തെടുക്കാനുള്ള സാധ്യതയുണ്ട്. സ്റ്റെറ്റ്ഗാർട്ടിന്റെ പ്രകടനത്തേയാണ് ഏവരും ഉറ്റു നോക്കുന്നത്. പെല്ലെഗ്രിനോ മറ്റരാസോയുടെ കീഴില്‍ തുടര്‍ച്ചയായ രണ്ടാം സീസണിന് ഒരുങ്ങുകയാണ് ടീം.
പ്രീ സീസണ്‍ മത്സരങ്ങളില്‍ കരുത്തരായ ബാഴ്സലോണയോട് മാത്രമാണ് അവര്‍ തോറ്റത്. കഴിഞ്ഞ സീസണിലെ ഒന്‍പതാം സ്ഥാനം മെച്ചപ്പെടുത്തുമെന്നുള്ള ഉറപ്പ് ടീമിന്റെ പ്രകടനത്തില്‍ കാണാന്‍ കഴിഞ്ഞു.
Also Read: India vs England 2nd Test, Day 1: രോഹിതിന് അര്‍ദ്ധ സെഞ്ചുറി; ഇന്ത്യയ്ക്ക് മികച്ച തുടക്കം",https://malayalam.indianexpress.com/sports/football/bundesliga-title-contenders-bayern-munich-leipzig-dortmund-in-list-544522/
41,ജാവലിന്‍ ത്രൊ ലോക റാങ്കിങ്ങില്‍ നീരജ് രണ്ടാമത്; മുന്നേറ്റം ഒളിംപിക് സ്വര്‍ണത്തിന് പിന്നാലെ,2021-08-12 22:01:26,"ന്യൂഡല്‍ഹി: ഒളിംപിക് സ്വര്‍ണ നേട്ടത്തോടെ ജാവലിന്‍ ത്രൊ ലോക റാങ്കിങ്ങില്‍ വന്‍ കുതിപ്പ് നടത്തി നീരജ് ചോപ്ര. 14 സ്ഥാനങ്ങല്‍ മെച്ചപ്പെടുത്തി താരം രണ്ടാം റാങ്കിലെത്തി.
23 കാരനായ നീരജ് 87.58 മീറ്റര്‍ എറിഞ്ഞാണ് അത്ലറ്റിക്സിലെ ഇന്ത്യയുടെ ആദ്യ മെഡല്‍ ടോക്കിയോയില്‍ നേടിയത്. ടോക്കിയോ ഒളിംപിക്സിന് മുന്‍പ് നീരജിന്റെ ശരാശരി സ്കോര്‍ 1224 ആയിരുന്നു.
എന്നാല്‍ ഏറ്റവും പുതിയ റാങ്കിങ് അനുസരിച്ച് നീരജിന്റെ ശരാശരി സ്കോര്‍ 1315 ആണ്. ജര്‍മനിയുടെ ജോനാഥന്‍ വെട്ടറാണ് ഒന്നാമത്. വെട്ടറിന് 1396 സ്കോറാണുള്ളത്. ഒളിംപിക്സ് ഫൈനലില്‍ രണ്ടാം ഘട്ടത്തിലേക്ക് കടക്കാന്‍ വെട്ടറിനായിരുന്നില്ല.
യോഗ്യതാ റൗണ്ടില്‍ ഒന്നാമതെത്തിയപ്പോള്‍ നീരജിന് 1296 പോയിന്റ് ലഭിച്ചിരിന്നു. സ്വര്‍ണ നേടിയപ്പോള്‍ 1559 പോയിന്റും കൂടി ലഭിച്ചു. ഒളിംപിക്സിന് പുറമെ ഈ വര്‍ഷത്തെ ഫെഡറേഷന്‍ കപ്പ്, ഇന്ത്യന്‍ ഗ്രാന്‍ഡ് പിക്സ്-3, കോര്‍ട്ടേയിന്‍ ഗെയിംസ് എന്നിവയിലും ഇന്ത്യന്‍ താരം വലിയ ത്രോകളിലൂടെ മികവ് പുലര്‍ത്തി.
ടോക്കിയോയില്‍ വെള്ളി നേടിയ യാക്കൂബ് വാഡ്ലെച്ച് നാലാം സ്ഥാനത്തെത്തി. യാക്കൂബിന് 1298 പോയിന്റാണുള്ളത്. ലോക ചാമ്പ്യന്‍ഷിപ്പ്, ഒളിംപിക്സ് തുടങ്ങിയ ലോകോത്തര ഇവന്റുകളില്‍ കൂടുതല്‍ പോയിന്റ് ലഭിക്കും.
Also Read: ‘മറ്റൊരു ചാമ്പ്യൻസ് ലീഗ് ട്രോഫിക്കായി ശരിയായ സ്ഥലത്ത്,’ മെസി",https://malayalam.indianexpress.com/sports/neeraj-chopra-jumps-to-second-spot-in-world-rankings-544514/
42,"India vs England 2nd Test, Day 1: രാഹുലിന് സെഞ്ചുറി; ഇന്ത്യയ്ക്ക് മികച്ച നിലയിൽ",2021-08-13 08:18:19,"ലോര്‍ഡ്സ്: ഇംഗ്ലണ്ടിനെതിരായ രണ്ടാം ടെസ്റ്റില്‍ ഇന്ത്യയ്ക്ക് മികച്ച തുടക്കം. ഒന്നാം ദിനം കളി അവസാനിക്കുമ്പോൾ ഇന്ത്യ 276/3 എന്ന നിലയിലാണ്.  127 റണ്‍സുമായി കെ.എല്‍ രാഹുലും ഒരു റണ്ണുമായി അജിങ്ക്യ രഹാനെയുമാണ് ക്രീസിൽ.
തുടക്കം മുതല്‍ ശ്രദ്ധയോടെയാണ് ഇന്ത്യന്‍ ഓപ്പണര്‍മാര്‍ ബാറ്റ് വീശിയത്. പേസിനെ തുണയ്ക്കുന്ന പിച്ചില്‍ ബോളര്‍മാര്‍ക്ക് ആധിപത്യം സ്ഥാപിക്കാനായില്ല. മോശം ബോളുകളെ ശിക്ഷിച്ചും, അപകടകാരിയായ ബോളുകളെ ഒഴിവാക്കിയുമാണ് ഇരുവരും മുന്നേറിയത്.
ആദ്യ വിക്കറ്റിൽ രോഹിതും രാഹുലും ചേർന്ന് 126 റൺസ് കൂട്ടുകെട്ടും മൂന്നാം വിക്കറ്റിൽ ക്യാപ്റ്റൻ വിരാട് കോഹ്ലി (42) ചേർന്ന് 117 റൺസിന്റെ കൂട്ടുകെട്ടും രാഹുൽ പടുത്തുയർത്തി.
ആദ്യ ഘട്ടത്തില്‍ റണ്‍സില്‍ വന്ന കുറവ് പിന്നീട് രോഹിത് നികത്തുകയായിരുന്നു. കൗണ്ടര്‍ അറ്റാക്കിങ്ങിലൂടെ രോഹിത് മികവ് കാട്ടി. സാം കറണ്‍ന്റെ ഓവറില്‍ നാല് ഫോറുകള്‍ താരം അടിച്ചു കൂട്ടി. 11 ബൗണ്ടറികളും ഒരു സിക്സും അടങ്ങി 13-ാം അര്‍ധ സെഞ്ചുറി ഇന്നിങ്സില്‍.  145 പന്തിൽ 83 റൺസ് നേടിയാണ് രോഹിത് പുറത്തായത്.
ടോസ് നേടിയ ഇംഗ്ലണ്ട് നായകന്‍ ജോ റൂട്ട് ഇന്ത്യയെ ബാറ്റിങ്ങിനയക്കുകയായിരുന്നു. പരുക്കേറ്റ ശര്‍ദൂല്‍ ഠാക്കൂറിന് പകരം ഇഷാന്ത് ശര്‍മ ടീമിലെത്തി.",https://malayalam.indianexpress.com/sports/cricket/india-vs-england-second-test-score-updates-544477/
43,"‘മറ്റൊരു ചാമ്പ്യൻസ് ലീഗ് ട്രോഫിക്കായി ശരിയായ സ്ഥലത്ത്,’ മെസി",2021-08-11 22:03:12,"മറ്റൊരു ചാമ്പ്യൻസ് ലീഗ് ട്രോഫി നേടുന്നതിനായി താൻ ശരിയായ സ്ഥലത്താണെന്ന് സൂപ്പർ താരം ലയണൽ മെസ്സി. ഫ്രഞ്ച് ക്ലബ്ബായ പിഎസ്‌‌ജിയിൽ ചേർന്നതിന് പിറകെയാണ് മെസി ഇക്കാര്യം പറഞ്ഞത്. നെയ്മറിന്റെ സാന്നിദ്ധ്യമാണ് പാരീസ് സെന്റ് ജെർമെയ്നുമായി ( പിഎസ്‌‌ജി) ഒപ്പിടാനുള്ള തീരുമാനത്തിലെ പ്രധാന ഘടകമെന്നും മെസ്സി വ്യക്തമാക്കി.
ബുധനാഴ്ച പാർക്ക് ഡെ പ്രിൻസസ് സ്റ്റേഡിയത്തിൽ തന്റെ ആമുഖ വാർത്താ സമ്മേളനത്തിൽ സംസാരിക്കുകയായിരുന്നു 34-കാരനായ അർജന്റീനിയൻ സൂപ്പർ താരം.
“മറ്റൊരു ചാമ്പ്യൻസ് (ലീഗ് ട്രോഫി) ഉയർത്തുക എന്നതാണ് എന്റെ ലക്ഷ്യവും സ്വപ്നവും, അത് നേടാനുള്ള മികച്ച അവസരങ്ങൾ ലഭിക്കാൻ ഞാൻ ശരിയായ സ്ഥലത്താണെന്ന് ഞാൻ വിശ്വസിക്കുന്നു,” മെസ്സി പറഞ്ഞു.
“നിങ്ങളുടെ ഈ സ്ക്വാഡിനെ കാണുമ്പോൾ, അവരോടൊപ്പം കളിക്കാൻ നിങ്ങൾ ശരിക്കും ആഗ്രഹിക്കുന്നു, കാരണം ധാരാളം സാധ്യതകൾ ഉണ്ട്,” അദ്ദേഹം കൂട്ടിച്ചേർത്തു. “ഞങ്ങൾക്ക് ഒരേ ലക്ഷ്യമാണ്. നെയ്മർ തീർച്ചയായും ഒരുപാട് കാര്യങ്ങൾ ചെയ്തു, അത് എന്റെ തിരഞ്ഞെടുപ്പിൽ പ്രധാനമാണ്,” മെസ്സി പറഞ്ഞു.
?❤️? Welcome, Leo Messi! #PSGxMESSI pic.twitter.com/qxIbjLWFaS
2020 ഫൈനലിൽ ബയേൺ മ്യൂണിക്കിനോട് തോറ്റ, ഖത്തർ പിന്തുണയുള്ള പിഎസ്‌‌ജി ചാമ്പ്യൻസ് ലീഗ് കിരീടം നേടാനുള്ള തീവ്ര ശ്രമത്തിലാണ്. ബാഴ്സലോണയെ നാല് ചാമ്പ്യൻസ് ലീഗ് കിരീടങ്ങൾ നേടാൻ സഹായിച്ച താരമാണ് മെസ്സി.
ബാഴ്‌സലോണയിലെ മുൻ സഹതാരം നെയ്മറും ഒപ്പം ഫ്രാൻസ് ലോകകപ്പ് ജേതാവ് കൈലിയൻ എംബാപ്പെയും അടങ്ങുന്ന സംഘത്തിലേക്കുള്ള മെസ്സിയുടെ വരവ് പിഎസ്ജിക്ക് ശക്തമായ ആക്രമണ ഓപ്ഷനുകൾ നൽകുന്നു.
“ഞാൻ മികച്ച കളിക്കാർക്കൊപ്പം കളിക്കാൻ പോകുന്നു, ഇത് വളരെ സന്തോഷകരമാണ്, ഇത് അനുഭവിക്കാൻ കഴിയുന്നത് അവിശ്വസനീയമാണ്,” മെസ്സി പറഞ്ഞു.
? Front row seat for Leo Messi's first meeting with the fans at the Parc! ?️❤️?#PSGxMESSI pic.twitter.com/eghzAjSFLa
അർജന്റീനിയൻ ടീമംഗങ്ങളെയും പിഎസ്‌‌ജിയിലെ കളിക്കാരുമായ ഏഞ്ചൽ ഡി മരിയയെയും ലിയാൻട്രോ പാരെഡസിനെയും കുറിച്ചും മെസി പരാമർശിച്ചു.
“വ്യക്തമായും, വരാൻ ഒരു കാരണം ലോക്കർ റൂം ആയിരുന്നു: നെയ്മർ, ഡി മരിയ, പരേഡസ്, എനിക്ക് അറിയാവുന്നവർ,” മെസി പറഞ്ഞു
പിഎസ്ജിയിൽ കളിക്കാൻ താൻ തയ്യാറാണെന്ന് മെസ്സി പറഞ്ഞു.
“എനിക്ക് അത് അനുഭവപ്പെടുമ്പോൾ, ജീവനക്കാർക്ക് ഞാൻ കുഴപ്പമില്ലെന്ന് തോന്നിയാൽ, ഞാൻ തയ്യാറാകും. ഞാൻ കളിക്കാൻ തയ്യാറാണ്, ”അദ്ദേഹം പറഞ്ഞു.",https://malayalam.indianexpress.com/sports/lionel-messi-psg-eyes-champions-league-trophy-with-french-club-544028/
44,ശ്രീജേഷിന് രണ്ട് കോടി; ഒളിമ്പിക്സ് താരങ്ങൾക്ക് പാരിതോഷികം പ്രഖ്യാപിച്ച് സംസ്ഥാന സർക്കാർ,2021-08-11 20:40:36,"ടോക്യോ ഒളിമ്പിക്സിൽ വെങ്കല മെഡൽ നേടിയ ഇന്ത്യൻ ഹോക്കി ടീമിൽ അംഗമായ മലയാളി കായിക താരം പി ആർ ശ്രീജേഷിനും ഒളിമ്പിക്സിൽ പങ്കെടുത്ത മറ്റ് എട്ട് മലയാളി കായിക താരങ്ങൾക്കും സംസ്ഥാന സർക്കാർ പാരിതോഷികം പ്രഖ്യാപിച്ചു.
ശ്രീജേഷിന് രണ്ടുകോടി രൂപ പാരിതോഷികം നൽകും. പൊതു വിദ്യാഭ്യാസ വകുപ്പിൽ ഡെപ്യൂട്ടി ഡയറക്ടർ ( സ്പോർട്സ് ) ആയ ശ്രീജേഷിനെ ജോയിന്റ് ഡയറക്ടർ ( സ്പോർട്സ് ) ആയി സ്ഥാനക്കയറ്റം നൽകുവാനും തീരുമാനിച്ചു. എട്ട് കായികതാരങ്ങൾക്ക് നേരത്തെ പ്രോത്സാഹനമായി തയ്യാറെടുപ്പിന് അനുവദിച്ച അഞ്ച് ലക്ഷം രൂപയ്ക്ക് പുറമേ അഞ്ച് ലക്ഷം രൂപ വീതം അനുവദിക്കും.
Read More: കേരളത്തിന്റെ അഭിമാനം; ശ്രീജേഷിന് കൊച്ചിയിൽ ഗംഭീര വരവേൽപ്പ്
ശബരിമലയിലെ നിർദ്ദിഷ്ട ഗ്രീൻഫീൽഡ് വിമാനത്താവളത്തിനാവശ്യമായ ഭൂമി ഏറ്റെടുക്കുന്നതിനുള്ള നോഡൽ ഏജൻസിയായി കിൻഫ്രയെ നിയമിക്കാനുള്ള തീരുമാനം മാറ്റി. കെഎസ്ഐഡിസിയെ നോഡൽ ഏജൻസിയായി ചുമതലപ്പെടുത്താൻ തീരുമാനിച്ചു.
എപിജെ അബ്ദുൽ കലാം സാങ്കേതിക സർവകലാശാലയുടെ അക്കാദമിക് ക്യാമ്പസ് സ്ഥാപിക്കുന്നതുമായി ബന്ധപ്പെട്ട് തിരുവനന്തപുരം ജില്ലയിലെ വിളപ്പിൽ വില്ലേജിൽ നിന്നും ഏറ്റെടുക്കുന്ന ഭൂമിയുടെ എസ്റ്റാബ്ലിഷ്മെന്റ് ചാർജ് ഇനത്തിലുള്ള തുക ഇളവ് ചെയ്യാൻ തീരുമാനിച്ചു.
Read More:  വെങ്കലത്തിന് ഇനി കോടി തിളക്കം; ശ്രീജേഷിന് പാരിതോഷികം പ്രഖ്യാപിച്ച് ഡോ.ഷംഷീര്‍ വയലില്‍
നാലാം ഭരണപരിഷ്കാര കമ്മീഷന്റെ അഞ്ചാമത് റിപ്പോർട്ടിലെ ശുപാർശകൾ തത്വത്തിൽ അംഗീകരിച്ചു. ശുപാർശ നടപ്പാക്കാനാവശ്യമായ വിശദമായ നടപടിക്രമങ്ങൾ തയ്യാറാക്കി ബന്ധപ്പെട്ട അധികാരികളുടെ അംഗീകാരം വാങ്ങേണ്ടതാണ്.
വർഷത്തിൽ പതിനായിരം മെട്രിക് ടൺ ഈറ്റ സൗജന്യമായി ശേഖരിക്കുന്നതിനും കൊണ്ടുപോകുന്നതിനും കേരള സ്റ്റേറ്റ് ബാംബൂ കോർപ്പറേഷനെ അനുവദിക്കുന്നതിന് ബാംബൂ കോർപ്പറേഷനും വനം വകുപ്പും തമ്മിൽ 1.11.2020 മുതൽ 3.10. 2025 വരെ സാധുതയുള്ള കരാറിൽ ഏർപ്പെടുന്നതിന് അനുമതി നൽകാൻ തീരുമാനിച്ചു.
Read More:  Tokyo Olympics: ‘ആ ചിരിയില്‍ എല്ലാമുണ്ട്’; നീരജിനെ ചേര്‍ത്ത് പിടിച്ച് ശ്രീജേഷ്",https://malayalam.indianexpress.com/sports/kerala-government-announces-rewards-for-pr-sreejesh-and-other-olympians-543998/
45,ഐസിസി ടെസ്റ്റ് റാങ്കിങ്ങിൽ ബുംറ ആദ്യ പത്തിൽ തിരിച്ചെത്തി; കോഹ്‌ലി താഴേക്ക്,2021-08-11 18:28:18,"ദുബായ്: ഇംഗ്ലണ്ടിനെതിരെയുള്ള ആദ്യ ടെസ്റ്റ് മത്സരത്തിലെ പ്രകടനത്തിന്റെ മികവിൽ ഐസിസി ടെസ്റ്റ് റാങ്കിങ്ങിൽ ബുംറ ആദ്യ പത്തിൽ തിരിച്ചെത്തി. ക്യാപ്റ്റൻ കോഹ്ലിക്ക് ഒരു സ്ഥാനം നഷ്ടമായി അഞ്ചാമതെത്തി. കഴിഞ്ഞ മത്സരത്തിൽ റൺസൊന്നും നേടാനാവാതെ ആദ്യ പന്തിൽ തന്നെ കോഹ്ലി പുറത്തായിരുന്നു.
ആദ്യ മത്സരത്തിൽ ഒമ്പത് വിക്കറ്റുകൾ നേടിയ ബുംറ 110 പോയിന്റുകൾ നേടിയാണ് ഒമ്പതാം സ്ഥാനത്തേക്ക് എത്തിയത്. ആദ്യ മത്സരത്തിൽ ഒരു സെഞ്ചുറിയും അർദ്ധ സെഞ്ചുറിയും നേടിയ ഇംഗ്ലണ്ട് ക്യപ്റ്റൻ ജോ റൂട്ടാണ് കൊഹ്‌ലിയെ മറികടന്ന് നാലാം സ്ഥാനത്ത് എത്തിയത്. ഇന്ത്യൻ ഓപ്പണർ രോഹിത് ശർമയും വിക്കറ്റ് കീപ്പർ ബാറ്റ്സ്മാൻ റിഷഭ് പന്തുമാണ് ആറ്, ഏഴ് സ്ഥാനങ്ങളിൽ.
ഇന്ത്യൻ ഓൾറൗണ്ടറായ രവീന്ദ്ര ജഡേജ ബാറ്റിങ്ങിൽ മൂന്ന് സ്ഥാനങ്ങൾ മെച്ചപ്പെടുത്തി 36-മത് എത്തി. ആദ്യ ഇന്നിങ്സിൽ അർദ്ധ സെഞ്ചുറി നേടിയ കെഎൽ രാഹുൽ വീണ്ടും റാങ്കിങ്ങിൽ ഇടം കണ്ടെത്തി. 56-ാം സ്ഥാനത്താണ്.
Also read: മൂന്ന് ഫോര്‍മാറ്റിലും ബുംറയ്ക്ക് അതിശയകരമായ മികവുണ്ട്: ജോണി ബെയര്‍സ്റ്റോ
ഓൾറൗണ്ടർ റാങ്കിങ്ങിൽ ഒരു സ്ഥാനം മെച്ചപ്പെടുത്തി ജഡേജ രണ്ടാം സ്ഥാനത്തെത്തി. രവിചന്ദ്ര അശ്വിൻ പട്ടികയിൽ നാലാം സ്ഥാനത്താണ്. ബോളർമാരുടെ പട്ടികയിൽ അശ്വിൻ രണ്ടാം സ്ഥാനം നിലനിർത്തി. ഓസ്‌ട്രേലിയയുടെ പാറ്റ് കമ്മിൻസാണ് ഒന്നാമത്.
ഇന്ത്യൻ ബോളർ ശാർദൂൽ താക്കൂർ  55-ാം സ്ഥാനത്തെത്തി. അതേസമയം ഇംഗ്ലണ്ട് താരം ജെയിംസ് ആൻഡേഴ്സൺ ഒരു സ്ഥാനം മെച്ചപ്പെടുത്തി ഏഴാമതായി.",https://malayalam.indianexpress.com/sports/jasprit-bumrah-returns-to-top-10-virat-kohli-slips-in-icc-test-players-rankings-543947/
46,മൂന്ന് ഫോര്‍മാറ്റിലും ബുംറയ്ക്ക് അതിശയകരമായ മികവുണ്ട്: ജോണി ബെയര്‍സ്റ്റോ,2021-08-11 13:56:24,"ലണ്ടണ്‍: ഇന്ത്യന്‍ പേസ് ബോളര്‍ ജസ്പ്രീത് ബുംറയുടെ പ്രകടന മികവിനെ പുകഴ്ത്തി ഇംഗ്ലണ്ട് താരം ജോണി ബെയര്‍സ്റ്റോ. ഇംഗ്ലണ്ടിനെതിരായ ആദ്യ ടെസ്റ്റില്‍ രണ്ട് ഇന്നിങ്സുകളിലുമായി ബുംറ ഒന്‍പത് വിക്കറ്റ് നേടിയിരുന്നു. ഇതിന് പിന്നാലെയാണ് ബെയര്‍സ്റ്റോയുടെ വാക്കുകള്‍.
”ബുംറയെപ്പറ്റി ടീം മീറ്റിങ്ങില്‍ നടന്ന ചര്‍ച്ചകളെക്കുറിച്ച് എനിക്ക് പറയാനാകില്ല. നമുക്ക് എല്ലാവര്‍ക്കും അറിയാം ബുംറ വളരെ കഴിവുറ്റ താരമാണെന്ന്. അങ്ങനെ അല്ലേ,” ബെയര്‍സ്റ്റോ സോണി സ്പോര്‍ട്സ് ഏകോപിപ്പിച്ച വീഡിയോ കോളില്‍ പറഞ്ഞു.
ലോക ടെസ്റ്റ് ചാമ്പ്യന്‍ഷിപ്പ് ഫൈനലില്‍ ബുംറയ്ക്ക് വിക്കറ്റൊന്നും നേടാന്‍ കഴിഞ്ഞിരുന്നില്ല. ഇന്ത്യ ന്യൂസിലന്‍ഡിനോട് പരാജയപ്പെടുകയും ചെയ്തിരുന്നു.
ബുറയുടെ ശൈലി വളരെ വ്യത്യസ്തമാണ്. അതുപോലെ തന്നെയാണ് പന്തുകളും. അയാള്‍ ഒരു ലോകോത്തര ബോളറാണ്. ഐപിഎല്‍ ഉള്‍പ്പടെ എല്ലാ ഫോര്‍മാറ്റിലും നമുക്ക് വ്യക്തമായിട്ടുള്ളതാണെന്ന് ബെയര്‍സ്റ്റോ വ്യക്തമാക്കി.
ഇന്ത്യന്‍ ബോളര്‍മാരോടുള്ള തന്റെ സമീപനം സാഹചര്യങ്ങള്‍ അനുസരിച്ചായിരിക്കുമെന്നാണ് താരം പറഞ്ഞത്. ഇന്ത്യയിലെ പിച്ചുകള്‍ എല്ലാം വ്യത്യസ്തമാണ്. അതുകൊണ്ട് തന്നെ ബോളര്‍മാരുടെ മികവും ഒന്നിനൊന്ന് മെച്ചമാണെന്നും വലം കയ്യൻ ബാറ്റ്സ്മാന്‍ പറഞ്ഞു.
Also Read: ടി20 ലോകകപ്പിന് ശേഷം പടിയിറങ്ങാനൊരുങ്ങി രവി ശാസ്ത്രിയും മറ്റു പരിശീലകരും",https://malayalam.indianexpress.com/sports/cricket/jonny-bairstow-says-bumrah-has-amazing-skills-for-all-formats-543767/
47,ടി20 ലോകകപ്പിന് ശേഷം പടിയിറങ്ങാനൊരുങ്ങി രവി ശാസ്ത്രിയും മറ്റു പരിശീലകരും,2021-08-11 14:01:32,"മുംബൈ: ഇന്ത്യൻ ക്രിക്കറ്റ് ടീമിന്റെ പിന്നണിയിൽ ഉടനടി വലിയ മാറ്റങ്ങൾ ഉണ്ടായേക്കുമെന്ന് സൂചന. ഒക്ടോബർ, നവംബർ മാസങ്ങളിൽ യുഎഎയിൽ നടക്കുന്ന ടി20 ലോകകപ്പിന് ശേഷം ടീമിന്റെ മുഖ്യ പരിശീലകൻ രവിശാസ്ത്രി ഉൾപ്പെടെ പടിയിറങ്ങുമെന്നാണ് വിവരം. രവി ശാസ്ത്രിയെ കൂടാതെ ബോളിങ് പരിശീലകൻ ഭാരത് അരുൺ, ഫീൽഡിങ് പരിശീലകൻ വിക്രം റാത്തോർ എന്നിവരും ടീം വിടുമെന്നാണ് സൂചന.
ലോകകപ്പിന് ശേഷം കരാർ കാലാവധി അവസാനിക്കുന്നതോടെ ടീം വിടാൻ ആഗ്രഹിക്കുന്നതായി ശാസ്ത്രി ചില ബിസിസിഐ അംഗങ്ങളെ അറിയിച്ചതായാണ് വിവരം. മറ്റു പരിശീലകർ വിവിധ ഐപിഎൽ ടീമുകളുമായി ചർച്ചയിലാണെന്ന വിവരവും പുറത്തു വരുന്നുണ്ട്. ബിസിസിഐയും പുതിയ പരിശീലകരെയും ഉൾപ്പെടുത്താനാണ് പദ്ധതിയിടുന്നതെന്നാണ് അടുത്ത വൃത്തങ്ങൾ ഇന്ത്യൻ എക്സ്പ്രസ്സിനോട് പറഞ്ഞത്.
2014ൽ ടീം ഡയറക്ടറായാണ് ശാസ്ത്രി ഇന്ത്യൻ ടീമിനൊപ്പം ചേർന്നത്. 2016ലെ ടി20 ലോകകപ്പ് വരെ ഡയറക്ടറായി തുടർന്ന ശേഷം ഒരു വർഷത്തേക്ക് അനിൽ കുംബ്ലെ തലസ്ഥാനത്തേക്ക് എത്തിയിരുന്നു. പിന്നീട് 2017ലെ ഇന്ത്യയുടെ ചാമ്പ്യൻസ് ട്രോഫി തോൽവിക്ക് ശേഷമാണ് ശാസ്ത്രിയെ ഇന്ത്യയുടെ മുഖ്യപരിശീലകനായി നിയമിച്ചത്. രവി ശാസ്ത്രി ഇന്ത്യൻ പരിശീലകനായ ശേഷം ഇന്ത്യ വിദേശത്ത് രണ്ടു ടെസ്റ്റ് പരമ്പരകൾ നേടിയിരുന്നു.
ഇന്ത്യയുടെ ബോളിങ് മെച്ചപ്പെടുത്തുന്നതിന് പ്രധാന പങ്കുവഹിച്ച പരിശീലകനാണ് അരുൺ. ഇന്ത്യൻ ടീം ലോകത്തെ തന്നെ മികച്ച ഫീൽഡിങ് ടീമായി അറിയപ്പെടുന്നതിന് നിർണായക പങ്കുവഹിച്ചത് ആർ.ശ്രീധറിന്റെ പരിശീലനമാണ്.
എന്നാൽ ഇവരുടെ കാലയളവിൽ ഒരു ഐസിസി ട്രോഫി സ്വന്തമാക്കാൻ ഇന്ത്യക്ക് കഴിയാതെ പോയി. 2019ലെ ലോകകപ്പിൽ ഇന്ത്യ സെമിഫൈനൽ വരെ എത്തുകയും പ്രഥമ ലോക ടെസ്റ്റ് ചാമ്പ്യൻഷിപ്പിന്റെ ഫൈനൽ കളിക്കുകയും ചെയ്തിരുന്നു. ഇതു മാറ്റിനിർത്തിയാൽ കഴിഞ്ഞ നാല് വർഷത്തെ കാലയളവിൽ  ഇന്ത്യ താരതമ്യേന ഏറ്റവും മികച്ച പ്രകടനമാണ് കാഴ്ച വച്ചത്. വെസ്റ്റ് ഇൻഡീസിലും ശ്രീലങ്കയിലും ടെസ്റ്റ് പരമ്പര തൂത്തുവാരിയതും, ഇംഗ്ലണ്ടിലും സൗത്ത് ആഫ്രിക്കയിലും മികച്ച പ്രകടനങ്ങൾ കാഴ്ചവച്ചതും ഈ കാലയളവിലാണ്.
ഇന്ത്യയിലെ മത്സരങ്ങളിൽ ടീം അപരാജിതരായി തുടർന്നതും ഈ സമയത്താണ്. ഓസ്ട്രേലിയ, ഇംഗ്ലണ്ട്, ദക്ഷണാഫ്രിക്ക ടീമുകളെ പരമ്പരകളിൽ തോൽപിച്ചിരുന്നു. ഇന്ത്യയുടെ ബെഞ്ച് ശക്തി വർധിക്കുകയും  അതുമൂലം ഓസ്‌ട്രേലിയൻ മണ്ണിൽ പരമ്പര നേടിയതും ഈ കാലഘട്ടത്തിലാണ്.
ടീമിന്റെ വിജയത്തിൽ ശാസ്ത്രിക്ക് നിർണായക പങ്കാണുള്ളത്. ക്യാപ്റ്റൻ കോഹ്‌ലിയുമായുള്ള അദ്ദേഹത്തിന്റെ കെമിസ്ട്രി വളരെ പ്രകടമായിരുന്നു. യുവതാരങ്ങളെ വാർത്തെടുക്കുന്നതിനും അത് സഹായകമായി. റിഷഭ് പന്ത് അതിനൊരു ഉദാഹരണമാണ്.
Also read: ഐപിഎല്ലില്‍ പുതിയ കോവിഡ് നിയമങ്ങള്‍; സ്റ്റേഡിയത്തിന് പുറത്തോ ഗ്യാലറിയിലോ വീഴുന്ന പന്തുകള്‍ മാറ്റും
പക്ഷേ ഇപ്പോൾ ടീം കൂടുതൽ ഉന്നതികളിൽ എത്താൻ മാറ്റം അനിവാര്യമാണെന്ന് തീരുമാനിച്ചിരിക്കുകയാണ് ബിസിസിഐ.
മാനദണ്ഡങ്ങൾ പ്രകാരം ടി20 ലോകകപ്പിന് ശേഷം പരിശീലന സ്ഥാനത്തേക്ക് അപേക്ഷകൾ ക്ഷണിക്കും, അങ്ങനെയാകും തിരഞ്ഞെടുപ്പ്. ചില ബോർഡ് അംഗങ്ങൾ ഇപ്പോൾ തന്നെ രാഹുൽ ദ്രാവിഡിനെ പരിഗണിക്കുന്നുണ്ടെന്നാണ് സൂചന. നിലവിൽ ദേശീയ ക്രിക്കറ്റ് അക്കാദമിയുടെ ചീഫും ഇന്ത്യ എ അണ്ടർ 19 ടീമുകളുടെ പരിശീലകനുമാണ് ദ്രാവിഡ്.
ദ്രാവിഡ് അപേക്ഷ നൽകുകയാണെങ്കിൽ നിലവിലെ ടീമിലെ താരങ്ങളുമായി രാഹുലിനുള്ള ബന്ധം കണക്കിലെടുത്ത് പ്രഥമ പരിഗണന ദ്രാവിഡിന് തന്നെയായിരിക്കും നൽകുക.
എന്നാൽ ശ്രീലങ്കൻ പരമ്പരക്കിടയിൽ ദ്രാവിഡിനോട് ഇതിനെ സംബന്ധിച്ചു ചോദിച്ചപ്പോൾ അത്തരം കാര്യങ്ങളെ കുറിച്ച് ഇപ്പോൾ ചിന്തിക്കുന്നില്ലെന്നായിരുന്നു മറുപടി. മുഴുവൻ സമയ പരിശീലകനാകുന്നതിൽ ഒരുപാട് വെല്ലുവിളികൾ ഉണ്ടെന്നും അതുകൊണ്ട് അറിയില്ലെന്നുമാണ് രാഹുൽ പറഞ്ഞത്. സെപ്റ്റംബറിൽ ദേശീയ ക്രിക്കറ്റ് അക്കാദമിയുമായുള്ള ദ്രാവിഡിന്റെ കരാർ അവസാനിക്കും.",https://malayalam.indianexpress.com/sports/ravi-shastri-other-coaches-exit-route-after-t20-world-cup-in-uae-543727/
48,മെസി പിഎസ്‌ജിയുടെ കുപ്പായമണിഞ്ഞു; ഇനി നമ്പര്‍ 30,2021-08-11 10:52:59,"പാരിസ്: പത്താം നമ്പര്‍ കുപ്പായത്തില്‍ ഫുട്ബോള്‍ ലോകത്ത് റെക്കോര്‍ഡുകള്‍ വെട്ടിപ്പിടിച്ച സൂപ്പര്‍ താരം ലയണല്‍ മെസി പാരിസ് സെന്റ് ജര്‍മനില്‍ (പിഎസ്‌ജി) അണിയുക 30-ാം നമ്പര്‍ ജേഴ്സി. പിഎസ്‌ജി പുറത്തിറക്കിയ ട്രെയിലറിലാണ് താരത്തിന്റെ നമ്പര്‍ വെളിപ്പെടുത്തിയത്.
ഇന്നലെ പിഎസ്‌ജിയുമായി കരാറില്‍ ഒപ്പിട്ട മെസി ടീം സ്റ്റേഡിയത്തിലുമെത്തി. താരത്തിന്റെ ശാരീരിക പരിശോധനകൾ പൂര്‍ത്തിയായതായാണ് ട്രെയിലറിലൂടെ മനസിലാക്കാന്‍ സാധിക്കുന്നത്.
ബാഴ്സലോണയ്ക്കായി ആദ്യം മെസി കളിക്കാനിറങ്ങിയപ്പോള്‍ 30-ാം നമ്പര്‍ ആയിരുന്നു. പിന്നീട് 19-ാം നമ്പറും ധരിച്ചു. എന്നാല്‍ കറ്റാലന്മാര്‍ക്കായും, അര്‍ജന്റീനയ്ക്കായും മെസി ഏറ്റവും കൂടുതല്‍ തിളങ്ങിയത് 10-ാം നമ്പര്‍ കുപ്പായത്തിലാണ്.
മെസിയുടെ സുഹൃത്ത് കൂടിയായ ബ്രസീലിയന്‍ താരം നെയ്മറാണ് പിഎസ്‌ജിയിലെ പത്താം നമ്പര്‍. മെസിക്കായി ജേഴ്സി വിട്ടു നല്‍കാന്‍ നെയ്മര്‍ തയാറായിരുന്നെന്നാണ് സ്പാനിഷ് മാധ്യമമായ മാഴ്സ റിപ്പോര്‍ട്ട് ചെയ്തത്.
പുതിയ സീസണിലേക്ക് കടക്കുമ്പോള്‍ മെസിക്ക് പുറമെ മറ്റ് ലോകോത്തര താരങ്ങളെയും ഫ്രഞ്ച് ടീം കുടക്കീഴിലാക്കിയിട്ടുണ്ട്. മുന്‍ റയല്‍ മാഡ്രിഡ് നായകന്‍ സെര്‍ജിയോ റാമോസ്, അഷ്റഫ് ഹക്കിമി, വിജിനാള്‍ഡം, ഇറ്റലിയുടെ യൂറോ കപ്പ് ഹീറോയും ഗോള്‍ കീപ്പറുമായ ഡൊണ്ണാരുമ്മ എന്നിവരാണ് മറ്റ് കളിക്കാര്‍.
Also Read: മെസി പിഎസ്ജിയിൽ; കരാറിൽ അന്തിമ ധാരണ",https://malayalam.indianexpress.com/sports/football/lionel-messi-will-wear-number-30-jersey-psg-543629/
49,രണ്ടാം ടെസ്റ്റിന് മാറ്റവുമായി ഇംഗ്ലണ്ട്; മൊയിൻ അലി ടീമിൽ,2021-08-10 17:38:10,"ലണ്ടൻ: ഇന്ത്യ-ഇംഗ്ലണ്ട് ടെസ്റ്റ് പരമ്പരയിലെ രണ്ടാം ടെസ്റ്റ് മത്സരത്തിനുള്ള ടീമിൽ മൊയിൻ അലിയെ ഉൾപ്പെടുത്തി ഇംഗ്ലണ്ട്. ഓഗസ്റ്റ് 12, വ്യാഴാഴ്ച ലോർഡ്‌സിൽ നടക്കുന്ന രണ്ടാം ടെസ്റ്റിനുള്ള ടീമിൽ മൊയീൻ അലിയെ ഉൾപ്പെടുത്തിയതായി ഇംഗ്ലണ്ട് ആൻഡ് വെയിൽസ്‌ ക്രിക്കറ്റ് ബോർഡ് ഇറക്കിയ പ്രസ്താവനയിൽ പറഞ്ഞു.
സ്പിൻ ഓൾറൗണ്ടറായ മൊയിൻ അലി ഇന്ന് ടീമിനോടൊപ്പം ചേരുമെന്ന് ഇംഗ്ലണ്ട് ക്രിക്കറ്റ് ബോർഡ് പ്രസ്താവനയിലൂടെ അറിയിച്ചു.
നായകൻ ജോ റൂട്ട് ഒഴികെയുള്ള ഇംഗ്ലണ്ട് ടോപ് ഓർഡറിന്റെ ഫോമിലായ്മ ടീമിന് തലവേദനയായിരുന്നു. ഇതേതുടർന്ന് ടീമിൽ മാറ്റങ്ങൾ ഉണ്ടാകുമെന്ന സൂചന ഇംഗ്ലണ്ട് കോച്ച് ക്രിസ് സിൽവർവൂഡ് നൽകിയിരുന്നു.
ആദ്യ ടെസ്റ്റ് മത്സരത്തിൽ ഇംഗ്ലണ്ട് ആദ്യ ഇന്നിങ്സിൽ 183 റൺസിന്‌ ഓൾഔട്ടായിരുന്നു. രണ്ടാം ഇന്നിങ്സിൽ നായകൻ ജോ റൂട്ടിന്റെ സെഞ്ചുറി മികവിലാണ് ഇംഗ്ലണ്ട് 303 എന്ന സ്കോർ കണ്ടെത്തിയത്.
ഓൾറൗണ്ടർമാരായ ബെൻ സ്റ്റോക്സിന്റെയും ക്രിസ് വോക്‌സിന്റെയും അഭാവത്തിൽ മൊയിൻ അലിയെ ടീമിൽ ഉൾപ്പെടുത്തുന്ന കാര്യം പരിഗണനയിൽ ആണെന്ന് സിൽവേർവൂഡ് ഇംഗ്ലണ്ട് മാധ്യമങ്ങളോട് പറഞ്ഞിരുന്നു.
ഏകദിന ക്രിക്കറ്റിൽ മൊയിൻ അലി മികച്ച ഫോമിലാണ്. തിങ്കളാഴ്ച ബിർമിങ്ഹാം ഫീനിക്സിനെതിരെ നടന്ന ആഭ്യന്തര മത്സരത്തിൽ മൊയിൻ 23 പന്തിൽ നിന്നും അർദ്ധ ശതകം നേടിയിരുന്നു. മൊയിൻ അലി നയിക്കുന്ന ടീം ടൂർണമെന്റിൽ ഒന്നാമതാണ്.
ഫെബ്രുവരിയിൽ ഇന്ത്യക്കെതിരെയാണ് മൊയിൻ അലി അവസാനം ടെസ്റ്റ് മത്സരം കളിച്ചത്. ഇന്ത്യയിൽ നടന്ന രണ്ടാം ടെസ്റ്റിൽ കളിച്ച ശേഷം പിന്നീട് ഒരു ടെസ്റ്റ് മത്സരത്തിലും താരം കളിച്ചിരുന്നില്ല. ഇംഗ്ലണ്ടിൽ 2019ലെ ആശസിലാണ് മൊയിൻ അലി അവസാനമായി കളിച്ചത്.
Also read: ഐപിഎല്ലില്‍ പുതിയ കോവിഡ് നിയമങ്ങള്‍; സ്റ്റേഡിയത്തിന് പുറത്തോ ഗ്യാലറിയിലോ വീഴുന്ന പന്തുകള്‍ മാറ്റും",https://malayalam.indianexpress.com/sports/moeen-ali-recalled-to-england-squad-ahead-of-second-test-against-india-543385/
50,മെസി പിഎസ്ജിയിൽ; കരാറിൽ അന്തിമ ധാരണ,2021-08-10 19:35:37,"സൂപ്പർ താരം ലയണൽ മെസി ഫ്രഞ്ച് സോക്കർ ക്ലബ്ബായ പിഎസ്ജിയിൽ ചേരുന്നതിനുള്ള കരാറിൽ അന്തിമ ധാരണയിലെത്തിയതായി റിപ്പോർട്ട്. ഫ്രഞ്ച് മാധ്യമം എൽ’ഇക്വിപ്പ് ആണ് ഈ കാര്യം റിപ്പോർട്ട് ചെയ്തത്. ബാഴ്സലോണ വിട്ട ശേഷം മെസി എങ്ങോട്ട് പോവുമെന്നത് സംബന്ധിച്ച ദിവസങ്ങളോളം നീണ്ട ഊഹാപോഹങ്ങൾക്ക് ശേഷമാണ് ഈ റിപ്പോർട്ട്.
20 വർഷത്തോളം തുടർന്ന എഫ്സി ബാഴ്സലോണ ക്ലബ്ബിൽ നിന്ന് പടിയിറങ്ങിയ മെസി പിഎസ്ജിയിലേക്ക് പോകുമെന്ന് കഴിഞ്ഞ ദിവസങ്ങളിൽ റിപ്പോർട്ടുകളുണ്ടായിരുന്നു. പിഎസ്ജി ഒരു സാധ്യതയാണെന്നും എന്നാൽ താൻ ഇതുവരെ ഒരു കരാറിലും ഒപ്പിട്ടിട്ടില്ലെന്നും മെസ്സി ഞായറാഴ്ച പറഞ്ഞിരുന്നു. എന്നാൽ ഈ വിഷയത്തിൽ പിഎസ്ജിയും ഫ്രഞ്ച് ഫുട്ബോൾ ലീഗും പ്രതികരിച്ചില്ല.
ഖത്തർ സ്പോർട്സ് ഇൻവെസ്റ്റ്‌മെന്റിന്റെ ഉടമസ്ഥതയിലുള്ള ക്ലബുമായി ഒരു കരാറിനായി മെസ്സി ഞായറാഴ്ചയോ തിങ്കളാഴ്ചയോ പാരീസിലേക്ക് എൽ’ഇക്വിപ്പ് ഞായറാഴ്ച റിപ്പോർട്ട് ചെയ്തിരുന്നു.
Read More:  ആകെ തകർന്ന് ബാഴ്സ ആരാധകർ; മെസിയെ കാത്ത് പിഎസ്‌ജി ആരാധകർ
പിഎസ്ജി ഞായറാഴ്ച രാവിലെ മെസിക്ക് തങ്ങളുടെ ഓഫർ ഔദ്യോഗികമായി അയച്ചതായി സ്പാനിഷ് പത്രം മാർക്ക റിപ്പോർട്ട് ചെയ്തു.
താൻ തീർച്ചയായും പാരീസിയൻസിൽ ചേരുമെന്ന് മെസ്സി സ്ഥിരീകരിച്ചിട്ടില്ലെങ്കിലും, കഴിയുന്നത്ര കാലം കളിക്കുന്നത് തുടരാനാണ് തന്റെ പദ്ധതികളെന്ന് അദ്ദേഹം പറഞ്ഞു.മറ്റൊരു ചാമ്പ്യൻസ് ലീഗ് ട്രോഫി നേടാനുള്ള ആഗ്രഹം അദ്ദേഹം ഇപ്പോഴും സൂക്ഷിക്കുന്നുണ്ട്.
ബാഴ്സലോണയിൽ നിന്നുള്ള പുറത്തുപോകലിനെക്കുറിച്ച് ഞായറാഴ്ച നടത്തിയ പ്രസംഗത്തിൽ മെസി വികാരാധീനനായി സംസാരിച്ചിരുന്നു. തനിക്കോ കുടുംബത്തിനോ ഇവിടം വിട്ട് പോകാൻ ഉദ്ദേശ്യമില്ലായിരുന്നെന്നും ബാഴ്സലോണ നഗരത്തിൽ അവരുടെ ഭാവി ആസൂത്രണം ചെയ്യുകയായിരുന്നുവെന്നും പ്രസ്താവിച്ചുകൊണ്ട് അദ്ദേഹം തന്റെ പ്രസംഗം ആരംഭിച്ചത്.
Read More: ‘ഞാൻ ഇപ്പോൾ മടങ്ങിവരില്ല; ഇത് ബാഴ്സയിലെ അവസാന ദിനം;’ കണ്ണീരണിഞ്ഞ് മെസി
“ഇവിടെ തുടരാൻ ഞാൻ എല്ലാം ചെയ്തിരുന്നു. എന്റെ ശമ്പളം 50 ശതമാനം കുറയ്ക്കാൻ ഞാൻ സമ്മതിച്ചിരുന്നു,” എന്നും മെസി അന്ന് പറഞ്ഞിരുന്നു.",https://malayalam.indianexpress.com/sports/lionel-messi-barcelona-to-psg-transfer-l-equipe-report-543380/
51,ഐപിഎല്ലില്‍ പുതിയ കോവിഡ് നിയമങ്ങള്‍; സ്റ്റേഡിയത്തിന് പുറത്തോ ഗ്യാലറിയിലോ വീഴുന്ന പന്തുകള്‍ മാറ്റും,2021-08-10 12:18:52,"മുംബൈ: കോവിഡില്‍ നിന്നും താരങ്ങളെ സുരക്ഷിതമാക്കാന്‍ ഇന്ത്യന്‍ പ്രീമിയര്‍ ലീഗില്‍ (ഐപിഎല്‍) പുതിയ നിയമങ്ങള്‍. താത്കാലികമായി നിര്‍ത്തി വച്ചിരുന്ന ടൂര്‍ണമെന്റ് അടുത്ത മാസം യുഎഇയില്‍ ആരംഭിക്കും. സ്റ്റേഡിയത്തിന് പുറത്തോ ഗ്യാലറിയിലോ വീഴുന്ന പന്തുകള്‍ ഇനി മുതല്‍ ഉപയോഗിക്കില്ല.
“ഒരു ക്രിക്കറ്റ് ബോള്‍ ഗ്യാലറിയിലേക്കോ, സ്റ്റേഡിയത്തിന്റെ പുറത്തേക്കോ വീഴുകയാണെങ്കില്‍ നാലാം അമ്പയര്‍ അതിന് പകരം മറ്റൊരു ബോള്‍ നല്‍കണം. ആദ്യത്തെ ബോള്‍ വീണ്ടെടുക്കുകയും സാനിറ്റൈസ് ചെയ്യുകയും വേണം. പിന്നീട് ഇത് ഉപയോഗിക്കാവുന്നതാണ്,” സര്‍ക്കുലറില്‍ പറയുന്നു.
കോവിഡ് വൈറസ് ബോളില്‍ കൂടി പകരില്ലെന്നാണ് ഏറ്റവും പുതിയ പഠനം വ്യക്തമാക്കുന്നത്. എന്നാലും ഒരു തവണ കൂടി താരങ്ങള്‍ക്കിടയില്‍ രോഗവ്യാപനം ഉണ്ടാകാതിരിക്കാനുള്ള മുന്‍ കരുതലായിട്ടാണ് പുതിയ നടപടി. യുഎഇ ആരാധകര്‍ക്ക് പ്രവേശനം ഉണ്ടാകും, ഏറ്റവും മുകളിലത്തെ നിരയില്‍ മാത്രമേ ഇരിക്കാന്‍ അനുവാദമുള്ളൂ.
ഗ്രൗണ്ടില്‍ തുപ്പുന്നതിനും വിലക്കുണ്ട്. വാഷ് റൂമില്‍ മാത്രമാണ് ഇതിന് അനുമതി. കളിക്കാര്‍ ടവലോ, ടിഷ്യു പേപ്പറോ കൈയില്‍ കരുതണമെന്നും, കൃത്യമായി ചവറ്റുകൊട്ടയില്‍ നിക്ഷേപിക്കണമെന്നും പുതിയ സര്‍ക്കുലറില്‍ വ്യക്തമാക്കുന്നുണ്ട്.
വിമാനത്താവളത്തില്‍ എത്തുമ്പോള്‍ ആളുകളുമായി സമ്പര്‍ക്കം ഉണ്ടാകാതിരിക്കാന്‍ ടീം ബസ് റണ്‍വേയിലായിരിക്കും താരങ്ങളെ ഇറക്കുക. തുടര്‍ന്ന് നേരിട്ട് വേദികളിലേക്ക് യാത്ര. സ്വകാര്യ, ആശുപത്രി ആവശ്യങ്ങള്‍ക്കായി പുറത്ത് പോകേണ്ടവര്‍ക്ക് ഐപിഎല്ലിന്റെ ഹെല്‍ത്ത് ടീമില്‍ നിന്നും അനുവാദം വാങ്ങിക്കണം.
മത്സര സമയത്ത് പാനീയങ്ങള്‍ ഓരോ കളിക്കാര്‍ക്കും പ്രത്യേകമായിരിക്കും. പരിശീലനത്തിന്റെ ഇടയിലോ കളിക്കിടയിലോ ആരാധകര്‍ താരങ്ങളുടേ അടുത്തേക്ക് വരികയോ ആലിംഗനം ചെയ്യുകയോ ചെയ്താല്‍ ഇട്ടിരിക്കുന്ന ജേഴ്സി മാറ്റേണ്ടതാണ്. മറ്റ് ടീം അംഗങ്ങളുമായുള്ള മീറ്റിങ്ങിന് മുന്‍പ് കൈകള്‍ വ്യത്തിയായി കഴുകണം.
Also Read: IPL 2021: വിദേശ താരങ്ങള്‍ക്ക് ക്വാറന്റൈന്‍ ഇല്ല; ബയോ ബബിള്‍ ലംഘിച്ചാല്‍ ശിക്ഷ",https://malayalam.indianexpress.com/sports/cricket/ipl-2021-balls-hits-out-of-stadium-to-be-sanitized-and-replaced-543155/
52,Onam 2021: വഴിപ്രശ്നം,2021-08-12 15:07:23,"ഒരു വഴിയുമില്ലേയെന്ന്വീട് വീണ്ടും ചോദിച്ചു.
ഉണ്ടാവും ഉണ്ടാവുമെന്ന്പറഞ്ഞവരൊക്കെഉണ്ടെണീറ്റു.
വീട് വീണ്ടുംമേൽക്കൂരക്ക് കയ്യുംകൊടുത്ത്,കയ്യാലപ്പൊത്തീന്നിറങ്ങികണ്ടം മുറിച്ച്കൈതക്കാട്ടിലോട്ടിഴഞ്ഞു കേറുന്നചേരയെ നോക്കിചിമ്മിനി പുകച്ചിരുന്നു.
വീടിനാണ് വേവലാതി;വഴിയില്ലാതൊഴിഞ്ഞുപോകുന്നവർകൈതകടന്നാൽഅവർക്കു പിന്നെയുംപഞ്ചായത്തു റോഡുണ്ട്,വളവും ഇറക്കവും കേറ്റവുംചെറിയൊരു കലിങ്കും കടന്നാൽമലയോര ഹൈവേയുണ്ട്അതിനുമപ്പുറംറെയിൽ പാളമോപുലിമുട്ടോകാത്തിരിപ്പുണ്ട്.
വീടിനെന്തു വഴിയുണ്ട്?അതിലേക്ക് വരയ്ക്കാതൊരു വഴിയുംഅതിനെ തേടിവരില്ല;അതിൽനിന്നെങ്ങോട്ടുംപുറപ്പെടുകയുമില്ല.
സകലവഴിയുമടഞ്ഞവർഎത്രയുണ്ടായിരുന്നു,വീട്ടിൽ.
മുഷിഞ്ഞക്കുപ്പായത്തിൽഅതിലും മുഷിഞ്ഞഉടലുകൾ പൊതിഞ്ഞെടുത്ത്‌കൈതക്കാട് കേറിഫുരിഡാൻ മണമുള്ളഎത്രപേർഎപ്പോഴൊക്കെയെത്തിയതാണ്
പെട്ടിയും തൂക്കി‘ഈ വഴിക്കിനിയില്ലെ’ന്ന്വഴക്കിട്ടുപോയവർ‘വഴിയൊക്കെകാടുകേറിയെല്ലോ’ന്നുപറഞ്ഞെത്രമടങ്ങിയീവഴിക്കു വന്നതാണ്.
ഇനി വഴിയില്ലെന്ന് പറയുമ്പോപുളിച്ച തെറിവിളിക്കുന്നവരുടെഅടുക്കളപ്പുറത്തെഉണക്കമീൻ നാറ്റവുംചീഞ്ഞ നോട്ടവുംആർക്കുമില്ലാതായിപ്പോകും;അതുകേൾക്കാതെങ്ങനെവീടുറങ്ങും.
വീടിന് വിമ്മിട്ടം.വീടൊരുവീടാണെന്ന് മറന്ന്തറയ്ക്ക് തീപിടിച്ചപോലെഉലാത്താൻ തുടങ്ങി",https://malayalam.indianexpress.com/literature/bibin-antony-poem-vazhiprashnam-528044/
53,Onam 2021: വിശുദ്ധ ചോദനകളുടെ സായംകാലം,2021-08-12 15:08:47,"1
“പുസ്തകങ്ങളും മനുഷ്യരാണ്.” ‘കൂടി’ലേക്ക് വരാനുള്ള കാരണത്തെക്കുറിച്ച് ചോദിച്ചവർക്കെല്ലാംചേർത്ത് വക്കീൽ ഒറ്റവരിയിൽ ഉത്തരം കൊടുത്തു. തിണ്ണയിൽ അകലംപാലിച്ചിരുന്ന ആറാളും കൗതുകം പൂണ്ടയാളെ നോക്കി. അത്രയും ആവേശത്തിൽ അയാളെയവർ കാണുന്നത് ആദ്യമായിരുന്നു.
“ഒന്നോർത്താ പിള്ളേര് പറയുന്നേം കേട്ട് അടങ്ങിയൊതുങ്ങി വീട്ടിലിരിക്കാനുള്ളതാ. എന്നാ, അറുപത് കഴിഞ്ഞെന്നും പറഞ്ഞു നമ്മള് മരണോം കാത്തിരിക്കുവാന്നോ. മനസിൽ വിശ്വസിക്കുന്നോര്‍ക്ക് പ്രായം വെറും അക്കങ്ങളാ.”
അതുകൂടി കൂട്ടിച്ചേർക്കുമ്പോൾ, നടന്നതെല്ലാം മാജിക്കൽ റിയലിസം പോലെ മഞ്ഞ് മേലാവരണമിട്ടതാണെന്നയാൾക്ക് തോന്നി.
മകളും മരുമകനും ചേര്‍ന്ന് പുനഃപരിശോധനയില്ലാതുറപ്പിച്ച അനിശ്ചിതകാല ഏകാന്ത തടവിലേക്ക്, കൃത്യം നൂറ് ദിവസം മുൻപ് അകപ്പെട്ടത് മുതൽ തൊട്ടുമുൻപ് അവരുടെ സമ്മതത്തോടെ അതുഭേദിച്ച് ഇറങ്ങിയതുവരെയുള്ള സംഭവങ്ങൾ ഒന്നൊന്നായി അയാളെ വന്നുമുട്ടി.
വീടും ‘കൂടും’ വിട്ട് എങ്ങോട്ടും പടരാത്ത റൂട്ട് മാപ്പുള്ള അയാളെ സംബന്ധിച്ച് വീട്ടിലിരിപ്പ് പ്രയാസമുള്ളതായിരുന്നില്ല. പണ്ടും, കോടതിവളപ്പിലെ ഒച്ചപ്പാടും തിക്കിക്കളിയും കഴിഞ്ഞാല്‍ അരണ്ട നിറങ്ങളിലുള്ള നിശ്ശബ്ദചിത്രം പോലെയായിരുന്നു ജീവിതം. ഏകാന്തത നിത്യവൃത്തിപോലെ വഴക്കം. അക്കണക്കിന് ആകെക്കൂടി നഷ്ടമായത് ‘കൂടി’ലെ സായാഹ്നങ്ങളായിരുന്നു.
ആഴ്ചയിലൊരിക്കൽ അയാൾ അവിടേക്ക് ചെല്ലും. വർത്തമാനങ്ങളൊന്നുമില്ല. ചെസ്സുകളിച്ചിരിക്കും. ഇരുട്ടു കനക്കുമ്പോൾ തിരിച്ചുമടങ്ങും.
പ്രായം ചെന്നവര്‍ക്ക് ഒത്തുകൂടാനുള്ള ‘കൂട്’, അഞ്ചുകൊല്ലം മുന്‍പ് മരുമകന്റെ കമ്പനിയുടെ പങ്കാളിത്തത്തോടെ അയാൾ പണിതതാണ്. അകാലത്തില്‍ പൊലിഞ്ഞ അമ്മയുടെ ഓര്‍മ്മമണ്ണ് പൊതുവകയാക്കുന്നതിലുള്ള പുത്രീക്ഷോഭത്തിന്റെ ചില്ലയിൽ, ഒട്ടും ഇളക്കം തട്ടാതെയയാൾ കൂടിനെ ഉറപ്പിച്ചുനിർത്തി. ആദ്യമൊന്നും ആരാലും ശ്രദ്ധിക്കപ്പെട്ടില്ലെങ്കിലും പതിയെ വൃദ്ധക്കുരുവികൾ കൂടണഞ്ഞു തുടങ്ങി. നോട്ടം തട്ടി തുടങ്ങിയപ്പോൾ വാർധക്യത്തിന്റെ കരുതല്‍ മാതൃകയായി വാര്‍ത്തകളില്‍ നിറഞ്ഞ ‘കൂടി’ന്‍റെ മുഴുവന്‍ ക്രഡിറ്റും വക്കീല്‍ മകൾക്ക് വച്ചൊഴിഞ്ഞു. അവൾക്ക് സ്ഥാനക്കയറ്റം കിട്ടിയ മാസത്തിൽ ‘കൂടി’ന് നിറം വച്ചു. നരച്ച ശരീരങ്ങള്‍ക്ക് വേണ്ടി പിന്നീട് പലയിടത്തും കമ്പനി കൂടുകള്‍ കൂട്ടി.
എല്ലാ സൗകര്യങ്ങളോടുമുള്ള മുറി. സമയാസമയങ്ങളില്‍ ആഹാരം. ആരോഗ്യ പരിരക്ഷയ്ക്ക് ഹോം നഴ്സ്. ശല്യമേതും ചെയ്യാത്ത കൊച്ചു മക്കള്‍. സ്വസ്ഥം. സമാധാനം. ദിവസം മിനിറ്റുകളും സെക്കന്റുകളുമായി നീണ്ടിട്ടും മുറിയടച്ചുള്ള ഇരുപ്പ് അയാളെ ചടപ്പിച്ചില്ല.
ആവിധം ആവർത്തനങ്ങളാൽ അലിഞ്ഞു തീരേണ്ട കാലത്തിൽനിന്ന്, അയാളെ ഇവിടെ കൊണ്ടെത്തിച്ചത് സത്യത്തിൽ ഗാബോയായിരുന്നു.
“അച്ഛന് മാർക്കേസിനെ ഇഷ്ടപ്പെടും. ചുമ്മാതിരിക്കുവല്ലേ വായിക്ക്,” ഒരു വൈകുന്നേരത്ത് പുസ്തകം മേശപ്പുറത്തു കൊണ്ടുവച്ച് മകൾ പറഞ്ഞു.
ആദ്യത്തെ ഒരാഴ്ച അയാളതിലേക്ക് നോക്കുകപോലും ചെയ്തില്ല. തീര്‍ത്തും വിരസമായ ചില ദിനരാത്രങ്ങള്‍ക്ക് ശേഷം വെയിൽ തിളയ്ക്കുന്ന ഒരു വൈകുന്നേരം അനാരോഗ്യകരമാകുന്ന പതിവുമയക്കത്തെ നിയന്ത്രിക്കാനെന്നോണം പുസ്തകം കയ്യിലെടുത്തു.
കുറച്ചുനേരം അലക്ഷ്യമായി പുറം ചട്ടയിൽ കണ്ണോടിച്ചിരുന്നു. നൊബേല്‍ സമ്മാനം കിട്ടിയ നോവലാണ്. നിസ്സാരമായിരിക്കില്ലെന്നുറപ്പ്. പക്ഷേ, പുസ്തകത്തില്‍ ആദ്യംതന്നെ ചേര്‍ത്തിരുന്ന വംശാവലി കണ്ടായാള്‍ക്ക് ഇച്ഛാഭംഗം തോന്നി. തെല്ലു സഹതാപത്തോടെ പേജുകൾ മറിച്ചു.
വിചാരിച്ചതിലും വിരസമായിരുന്നു വായന. പല ദിവസങ്ങളെടുത്ത് ആദ്യത്തെ ഏതാനും പേജുകള്‍ മാത്രം വായിച്ചു. കട്ടിയുള്ള മഞ്ഞുപാളികൾ. അലിയുന്നില്ല. എല്ലാപ്പഴുതുകളും അടഞ്ഞ കേസുപോലെ വലിയ പ്രലോഭനം. വിട്ടില്ല. പിന്നാലെ കൂടി.
വായനയിൽ പറയത്തക്ക മുൻ പരിചയങ്ങളൊന്നും ഇല്ലായിരുന്നിട്ടും ആ കളിയില്‍ വക്കീലിന് വേഗം ലഹരി പിടിച്ചു. മുന്നോട്ടുള്ള വായന പല തവണ പിന്നിലേക്ക് നീണ്ടു. കഥാപാത്രങ്ങള്‍ കുഴഞ്ഞു മറിഞ്ഞു. ക്ഷമാപണത്തോടെ വീണ്ടും വീണ്ടും വംശാവലിയില്‍ ചെന്നുമുട്ടി. കഥയുടെ സുഖം കെടുത്തുന്ന ഏര്‍പ്പാടായി തോന്നി. മുറിയിലേയ്ക്ക് ഉരുണ്ടുവന്ന ചെറിയൊരു ക്രയോൺ കൊണ്ട് അയാളതിന് പരിഹാരം കണ്ടു.
*മക്കൊണ്ടയില്‍ അതുവരെ വന്നു പോയ സകലരും കട്ടിലിന് മുന്നിലെ ഭിത്തിയില്‍ നിന്ന് ആദരവോടെ അയാളെ നോക്കി.

“തന്തയ്ക്ക് പ്രാന്തിന്‍റെ ആരംഭമാ.”
കുട്ടികളെയും ചീത്തപറഞ്ഞു കളറിങ് സാധനങ്ങളും പെറുക്കി പോകുമ്പോള്‍ മരുമകൻ ഈർഷ്യയോടെ പറഞ്ഞു.
2
അന്‍പതാംവയസിൽ, ജോലിയോട് സലാം പറഞ്ഞതു മുതൽ ദിവസത്തിന്റെ മൂന്നില്‍ രണ്ടു ഭാഗവും ഉറങ്ങിത്തീര്‍ക്കുകയും ബാക്കിസമയം അര്‍ധമയക്കമെന്ന് തോന്നിപ്പിക്കും വിധം ആലോചനാനിമഗ്നനായും കാണപ്പെട്ടിരുന്ന അയാൾ പരിസരം മറന്നിരുന്ന് പുസ്തകം വായിച്ചു തുടങ്ങി. മുറിയിലിരുന്ന് ആയവിധം കൈകാലനക്കി. മൂളിപ്പാട്ട് പാടി. സദാ പ്രസന്നനായി കാണപ്പെട്ടു. അടുത്തറിയുന്നവരെ സംബന്ധിച്ച് അയാള്‍ അതിവിചിത്രനായി മാറുകയായിരുന്നു.
നോവല്‍ അവസാനിച്ച ദിവസം അയാൾക്കെന്തെന്നില്ലാത്ത സന്തോഷം തോന്നി. ആരോടെങ്കിലുമൊന്ന് സംസാരിക്കാനായെങ്കിൽ. ആരുമടുത്തില്ല. ഫോണും ചത്തിരിപ്പാണ്. അയാൾ ഭിത്തിയിൽ ചാരിയിരുന്നു. കട്ടിലിന് താഴെ **മഗ്ദലേന ഒഴുകുന്നു. അതിന്റെ അടിത്തട്ടിൽ യൗവ്വനം തെളിഞ്ഞുകാണാം. പ്രേമമയം. താൻ ആദ്യമായി മഞ്ഞുകട്ടകണ്ട സന്ദർഭം അയാൾ ഓർമ്മയിൽ പരതി. കണ്ണുകളിൽ മയക്കം തൊട്ടു.
തണുപ്പ് തീരെസഹിക്കവയ്യാതെ ആയപ്പോഴാണ് കണ്ണുതുറന്നത്. ഉപ്പുഭരണിയിൽ പെട്ടതുപോലെ. ചുറ്റുമിതെന്താണ്?. വെളുത്ത മണ്ണ്. കിടക്കയിൽ നിന്ന് ഒരുപിടി വാരി നോക്കി. മഞ്ഞാണ്.
തൊട്ടു മുന്നിൽ, താൻ വരച്ച മക്കൊണ്ടോയിലേക്ക് നോക്കി ഒരാൾ നിൽക്കുന്നു. അധികം ഉയരമില്ല. കറുത്ത വേഷം. അയാൾ തിരിഞ്ഞ് ഒരു ചുരുട്ട് ചുണ്ടിൽവച്ച് കത്തിച്ചു. കനൽ അത്രയും ഭാഗത്തെ മഞ്ഞ് വലിച്ചു കുടിച്ചപ്പോൾ അയാളുടെ മുഖം കാണാനായി. എൺപതിന് മേൽ തോന്നിക്കും. തലമുടിയും മീശയും പുരികവുമെല്ലാം നരച്ചിരിക്കുന്നു. കറുത്ത കട്ടിക്കണ്ണട.
പരിചയമുണ്ട്, പക്ഷേ തിരിയുന്നില്ല.
“ആരാണ്?” അൽപ്പമുറക്കെ വക്കീൽ ചോദിച്ചു..
“മൂപ്പിലാനെ ഞാനാ.” ഹോം നേഴ്സ് വാതിൽ തുറന്നു വന്നു.
“അല്ല മഞ്ഞ്,” അയാളറിയാതെ പറഞ്ഞു പോയി.
“മഞ്ഞോ,” പെണ്ണ് പൊട്ടിച്ചിരിച്ചു.
കലണ്ടറിൽ മാസം മറിച്ചിട്ടുകൊണ്ടവൾ അയാളെ നോക്കി.
“ഉറക്കമായിരുന്നോ? ദേണ്ടെ, ആളുവായൊക്കെ ഒലിച്ചിറങ്ങുന്നു.”
അയാളൊന്നും മറുപടി പറഞ്ഞില്ല. മുണ്ടിന്റെ അറ്റം കൊണ്ട് ചുണ്ടും താടിയും തുടച്ചു. സ്വതവെ മുഷിപ്പന്‍ സ്വഭാവക്കാരനായ അയാളോട് കുറച്ചെങ്കിലും അടുപ്പമുള്ളത് അവള്‍ക്കാണ്. താൽപ്പര്യമൊന്നും പുറത്തുകാട്ടാതെയാണെങ്കിലും പെണ്ണിന്റെ കിന്നാരമായാൾ കേട്ടിരിക്കും.അവൾ തുടർന്നു.
“മൂപ്പിലാൻ അറിഞ്ഞാരുന്നോ കീഴേലെ മൂത്തേടം നമ്പൂരി രാവിലെ പടമായി. പെടുത്ത് നാറ്റിയതൊക്കെ വാരിക്കഴുകാൻ ചെല്ലുമ്പഴാണ് ഞാൻ കാര്യമറിയുന്നത്. ട്വിസ്റ്റൊന്താന്നു വച്ചാ അയാളുടെ എളേത്, അമ്മാളിന്റെ ഭര്‍ത്താവ് പത്തു മുപ്പതു കൊല്ലം മുൻപ് തീവണ്ടി മുട്ടി മരിച്ചാരുന്നത്രേ.”
‘ങേ’ എന്ന വ്യാക്ഷേപകം അയാളില്‍ നിന്നും പുറത്തുചാടി.

“കാണാതായപ്പോ തെരക്കിപ്പോയ മൂത്തേടം എല്ലാമറിഞ്ഞിട്ടും അമ്മാളിന്റെ നമ്പൂരി കേദാര്‍നാഥിലുണ്ടെന്നും ഏതോ വലിയ പൂജകഴിഞ്ഞു മടങ്ങി വരുമെന്നും പറഞ്ഞുപരത്തി. ഒക്കെ കള്ളമാരുന്നു. അവർക്ക് വേറെ എനത്തിലൊരു ഇഷ്ടക്കാരനുണ്ടായിരുന്നെന്നും സത്യമെല്ലാമറിയുമ്പോ അയാൾക്കൊപ്പം ഇറങ്ങിപ്പോയാ ഇല്ലത്തിന്റെ മാനം പോകുമല്ലോന്നുമോര്‍ത്തിട്ടൊള്ള ചെയ്ത്താരുന്നു. മരിക്കും മുമ്പ് കെളവൻ എല്ലാം തുറന്നു പറഞ്ഞു.”
“അമ്മാളിനെ ഞാൻ കേറി കണ്ടാരുന്നു. പാവം. അവർക്ക് സങ്കടമൊന്നുമില്ല, ഈയുള്ളകാലമത്രയും കരഞ്ഞു തീർത്തതല്ലേ. പക്ഷെ കുടുംബക്കാരു പ്രശ്നമാക്കി. മൊത്തവും വിറ്റുതൊലയ്ക്കാൻ തക്കം നോക്കിയിരുന്നതല്ലിയോ…” പെണ്ണ് വിശദീകരിക്കുമ്പോള്‍ അയാള്‍ ശ്വാസമെടുക്കാന്‍ പാടുപെടുന്നുണ്ടാ യിരുന്നു.
വൃദ്ധജനങ്ങള്‍ക്ക് തങ്ങളെക്കാള്‍ മുതിര്‍ന്നവരെ കാണുമ്പോഴുണ്ടാകുന്ന ഉന്മാദകരമായ സന്തോഷത്തെക്കുറിച്ചും സമകാലികരുടെ വിയോഗത്തിലുണ്ടാകുന്ന ഭയാകുലമായ വ്യസനത്തെപ്പറ്റിയുമോർത്ത് പറഞ്ഞതിൽ ശങ്കിച്ചു നിൽക്കുമ്പോഴാണ് അയാളിലെ സഹാനുഭൂതി ചെറുപുഞ്ചിരിയായി മാറിയത്.
ഏതെങ്കിലും കടുത്ത രോഗങ്ങളുടെ തുടക്കമാണോ എന്നുപോലും തോന്നിക്കുംവിധം ഭയാവഹമായിരുന്നു ആ കാഴ്ച. പക്ഷെ അറുപതില്‍നിന്നും പതിനാറിലേക്കുള്ള കാലാനുഭൂതിയുടെ തിരിപ്പടിയായിരുന്നതെന്ന് കുറച്ചു ദിവസങ്ങള്‍കൂടി കഴിഞ്ഞിട്ടാണവള്‍ക്ക് മനസ്സിലായത്.

പരിചിതമല്ലാത്തൊരു ശബ്ദം മുറിക്കുള്ളിൽ മുഴങ്ങുന്നതറിഞ്ഞാണ് അന്നുരാത്രി വക്കീൽ ഉറക്കം പൊട്ടിയെഴുന്നേറ്റത്. കടുത്ത തണുപ്പ്. ചുറ്റും കണ്ണാടി ഭിത്തിപോലെ വെളുത്ത മഞ്ഞ്. കോട വകഞ്ഞുമാറ്റി മുന്നിലേക്ക് നോക്കി.
അരികിൽ ഒരാളുണ്ട്. ഉച്ചയ്ക്ക് കണ്ട അതേ മനുഷ്യൻ. ഇത്തവണ കൂടുതൽ പരിചിതമായ മുഖം.ഇത് അയാൾ തന്നെ! വക്കീൽ കൈയകലത്തിൽ നോവലിനായി പരതി. ഇല്ല.
“ക്മോ ഇഷ്ട്സ് ക്യമറട,” ആഗതൻ സൗമ്യമായി ചോദിച്ചു.
സ്പാനിഷാണെന്ന് വക്കീലിന് മനസ്സിലായി.
“മാർക്കേസ്?”
“ഹ… ഹ സുഖമാണോടോ സഖാവേ?”
ഗാബോ മലയാളി ചിരിചിരിച്ചു.
“ഹോ! വിശ്വസിക്കാനാകുന്നില്ല. താങ്കളെങ്ങനെ…” വക്കീൽ സംശയം നടിച്ചു.
“വിഡ്ഢിത്തം ചോദിക്കാതിരിക്കൂ പ്രിയ സുഹൃത്തേ” ഗാബോ പിന്നെയും ചിരിച്ചു.
“ഒൻപത് ആഴ്ചകൾ രണ്ടു ദിവസങ്ങൾ നാലുമണിക്കൂറുകൾ താങ്കളീ പാഴ് നോവലുമായി ഇതിനുള്ളിൽ കളഞ്ഞു. അതിനാലൊന്നു കാണണമെന്ന് തോന്നി.”
വക്കീൽ മറുത്തൊന്നും പറഞ്ഞില്ല. കുഞ്ഞുങ്ങളെപ്പോലെ നിഷ്കളങ്കമായി ചിരിക്കാൻ ശ്രമിച്ചു.
മാർക്കേസ് ഇടം കയ്യിലൊതുക്കി വച്ചിരുന്ന നോവൽ തുറന്ന് തലയിൽ കമഴ്ത്തി വച്ചുകൊണ്ട് പറഞ്ഞു“ഇത് ഞാൻ എടുക്കുന്നു. പകരം, നിങ്ങൾക്ക് ഇപ്പോളുതകുന്നത് ഇതാണ്…” ഗാബോ ഒരു പുസ്തകം വക്കീലിനു നേരെ നീട്ടി.
“അപ്പോ ലാൽ സലാം.”
ഒരുകൂട്ടം മഞ്ഞ ചിത്രശലഭങ്ങൾ മുറിയിലേക്ക് പറന്നു വന്നയാളുടെ ദേഹത്തിരുന്നു. മാർക്വേസ് പതിയെ മഞ്ഞിലലിഞ്ഞു.
പിറ്റേന്ന് ഉണർന്നയുടനെ കട്ടിലിലിരുന്ന പുസ്തകമായാൾ കയ്യിലെടുത്തു. അതിന്റെ ആദ്യതാളിലെ ‘കോളറ’ എന്നത് വെട്ടി, മലയാളത്തിൽ ‘കൊറോണ’ എന്നെഴുതിയിരിക്കുന്നു.
തൊട്ടുതാഴെ ചരിഞ്ഞു നിൽക്കുന്ന മൂന്നു കുന്നുകൾപോലെ ഗാബോയുടെ ഒപ്പും.
അയാൾ കയ്യിലൊന്ന് അമർത്തി നുള്ളി. വീണ്ടും പുസ്തകത്തിലേക്ക് നോക്കി. സത്യം.അയാൾക്ക് നാണം തോന്നി. അതിന്റെ പേരുവിവരം മറച്ചുവയ്ക്കാനെന്നോണം പത്രത്താളു കൊണ്ട് പൊതിയിട്ടു. പിന്നെ, ആർത്തിപിടിച്ച് വായന തുടങ്ങി.
പുറത്ത് ഇരുട്ടും വെളിച്ചവും ഒളിച്ചുകളിക്കുന്നതും പുറത്ത് താടി രോമങ്ങൾ വളർന്നു വെളുക്കുന്നതും വക്കീലറിഞ്ഞില്ല. രോഗാതുരമായ പ്രേമകാലത്തിന്റെ കപ്പൽ കരയ്ക്കടുപ്പിക്കുന്നത് മാത്രമായിരുന്നു ചിന്ത.
ഇതിനിടയ്ക്ക് പലദിവസങ്ങളിലും പുസ്തകത്തില്‍ നിന്ന് കണ്ണെടുക്കാതെ പെണ്ണിനോടയാള്‍ അമ്മാളുടെ ക്ഷേമം തിരക്കി. ഒരു സഹജീവിയോടുള്ള പരിഗണനയെ തെല്ലു സന്ദേഹത്തോടെയാണെങ്കിലും അവൾ ആദരിക്കുകയും വിശേഷങ്ങള്‍ വിശദമായിത്തന്നെ പറയുകയും ചെയ്തു. എങ്കിലും വക്കീലിന്‍റെ പരിണാമവും ആ പ്രത്യേക താൽപ്പര്യവും കൂട്ടിവായിക്കുമ്പോൾ, അമ്മാളിന്റെ പഴയ ഇഷ്ടക്കാരനെപ്പറ്റി പെണ്ണിനൊരൂഹം കിട്ടി. അതിലേക്ക് ഒന്നെറിഞ്ഞു നോക്കാൻ തന്നെയവൾ തീരുമാനിച്ചു.
“നമ്മടെ അമ്മാളിനെ ഇപ്പകണ്ടാലും എന്നാ അഴകാ. വയസ് അൻപതൊണ്ടെന്ന് കണ്ടാ തോന്നുവോ? വേളി കഴിഞ്ഞേപ്പിന്നെ മൂപ്പിലാനവരെ കണ്ടിട്ടുണ്ടോ?”
ചോദിക്കുമ്പോൾ അയാളുടെ മുഖത്തേക്ക് ചൂഴ്ന്നുനോക്കിക്കൊണ്ട് ഊഹം ബലപ്പെടുത്തി. വക്കീൽ പിടികൊടുത്തില്ല. പെണ്ണും കുറച്ചില്ല. പുതുവെള്ളത്തിലിറങ്ങി വരുന്ന മീനുകൾക്കായി തീറ്റ കൊരുത്ത് ചൂണ്ടയിറക്കും പോലെ, അങ്ങുമിങ്ങും തൊടാതെ അമ്മാളിന്റെ ദുരിതത്തെപ്പറ്റിയും സഹോദരങ്ങ ളുടെ ഉപദ്രവത്തെപ്പറ്റിയുമൊക്കെ കണ്ണീരുചേര്‍ത്ത് കുറേ വാചകങ്ങളെറിഞ്ഞുവച്ചു. അടുത്ത രണ്ടു ദിവസവും അയാളതില്‍ക്കുരുങ്ങി തൊണ്ട പതറുന്നതറിഞ്ഞിട്ടും മനഃപൂര്‍വം സംഭാഷണം ഒഴിവാക്കി. ‘പിടഞ്ഞു തുടങ്ങട്ടെ’ എന്നു മനസ്സില്‍ പറഞ്ഞു. മൂന്നാംദിനം വക്കീലിനെയവള്‍ ക്രോസ്സു വിസ്താരം നടത്തി. പാവം പൂണ്ടടക്കം വീണു.
“പ്രേമത്തിന് പ്രായമൊന്നുമില്ല മാഷെ. പക്ഷേ, അവരടെ മനസ്സറിയണം. അതെനിക്കു വിട്.”
കാര്യങ്ങളെല്ലാം കേട്ടപ്പോൾ പെണ്ണ് തറപ്പിച്ചു പറഞ്ഞു. അവളുടെ നിര്‍ബന്ധത്തിന് വഴങ്ങി അരമനസോ ടെയാണെങ്കിലും അമ്മാളിന് ഒരു കത്ത് മുഴുമിപ്പിച്ചു. കാര്യങ്ങളെല്ലാം പെണ്ണ് വേണ്ടവിധം മുന്നോട്ടു നീക്കി.
3
“ഈ മനുഷ്യർക്കൊക്കെ വാലുകൾ വരച്ചത് നീയാണോ?” പിറ്റേന്ന് പെണ്ണുവന്നപ്പോൾ വക്കീൽ അതീവ ഗൗരവത്തോടെ തിരക്കി.
“പിന്നേ… പടം വരച്ച് കളിക്കാനല്ലേ ഞാനിങ്ങോട്ട് വരുന്നത്,” അവളത് അവഗണിച്ചുമാറി.
അയാൾ എല്ലാവർക്കും നേരെ ഒച്ചയുണ്ടാക്കി.
“നോക്ക്, അത് പന്നിവാലാ”
അതുപറഞ്ഞയാൾ പിന്നെയും വ്യസനിക്കുന്നത് കേട്ട് പെണ്ണ് ഉറക്കെ ചിരിച്ചുപോയി. അയാൾ വിമ്മിട്ടപ്പെട്ട് പെണ്ണിനെ നോക്കി. പിന്നെ അവസരം മറന്ന്, സ്വിച്ചിട്ടപോലെ ചിരി തുടങ്ങി. മകളും മരുമകനും മുറിയിലെ ചിരിവെട്ടത്തിൽ വെളിച്ചപ്പെട്ടു.
“വയസുകാലത്ത് തന്ത‍ ഇതെന്നാ ഭാവിച്ചാ. പേരുദോഷമാക്കും മുൻപ് പെണ്ണിനെയങ്ങു പറഞ്ഞു വിട്ടേക്കാം. നമുക്ക് ചെയ്യാനാകുന്നതൊക്കെയേ ഇപ്പോ ഉള്ളൂ.”
ദിവസങ്ങൾ വേഗത്തിൽ പെയ്തുപോയി. ഒരു തുണ്ട് കടലാസില്‍ അമ്മാളിന്‍റെ മറുപടി വന്നു. അതു കണ്ടപാടെ വക്കീല്‍ പെണ്ണിനെ കെട്ടിപ്പിടിച്ചു. അയാളുടെ എഴുന്നുനിന്ന നീളന്‍ രോമങ്ങള്‍ക്ക് മീതെ ചെറുമഞ്ഞുത്തുള്ളികള്‍ മൂളിപ്പാട്ടായി വിടർന്നു.
“Many years later!” ഉച്ചയുറക്കത്തിൽ മാർക്കേസിനെ കണ്ടപാടെ വക്കീൽ കട്ടിലിലേക്കാനയിച്ചു.
” ട്രെയിന്റയ് ഡോസ്. മുപ്പത്തി രണ്ട്.” ഗാബോ സൗമ്യമായി പറഞ്ഞു.
വക്കീൽ ചിരിച്ചു.
“ഈ വെള്ളക്കുപ്പായത്തിൽ ഗാബോ കൂടുതൽ സുന്ദരനായിരിക്കുന്നു.”
മറുപടിയായി മാർക്കേസ് മുഖം ചുളുക്കി മൂളിപ്പാട്ട് പാടി. സന്തോഷമില്ലാതെ ചിരിച്ചു.
“എന്തു പറ്റി? ഗാബോ അസ്വസ്ഥനാണോ?”
“ഏയ്. ദുഃഖം വെള്ളിയുടേതാകും. അൽപം തിരക്കുണ്ട്. മെർസിഡസുമൊത്തുള്ള ആദ്യ ഈസ്റ്ററല്ലേ. പിന്നെ അവൾക്കൊപ്പം അൽകപുൾകോയിൽ പോണം. ചിലരുടെ പ്രാർത്ഥനകളിൽ പങ്കുചേരണം.”
വക്കീലെല്ലാം മീണ്ടുകേട്ടു.
“പിന്നെ ഇപ്പൊ വന്നത് ഒരാശംസ പറയാനാ. വയസാംകാലത്തെ ചുറ്റിക്കളിയൊക്കെ അറിഞ്ഞു. വിട്ടുകളയണ്ട. കാര്യങ്ങളൊക്കെ ഉഷാറായി നടക്കും.”
അന്നേരമുണ്ടായ ഗൗളിയൊച്ച കേട്ട് ഗാബോ ഉറപ്പിച്ചു: “ദേ… സത്യം”
“ഞാൻ അന്ധവിശ്വാസിയല്ല.” വക്കീൽ ചിരിച്ചു. മാർക്കേസും.
“എല്ലാം കഴിഞ്ഞ് രണ്ടുപേരുംകൂടി ഒരീസം തലശ്ശേരിക്ക് പോര്.”മാർക്കേസ് കൈവീശി.
ഇത്തവണ ബദാംകായ്കളുടെ രൂക്ഷഗന്ധത്തോടെയാണ് അദ്ദേഹമലിഞ്ഞു പോയത്.
4
പുറത്ത് പെണ്ണിനോടിനി വരണ്ടെന്ന് ചട്ടം കെട്ടുന്നതുകേട്ട് വക്കീലാകെ അസ്വസ്ഥനായി.കണക്ക് തീർത്തു പോകാൻ നേരം പെണ്ണിന്റെ കണ്ണ് നിറയുകയായിരുന്നു. കൊഴിഞ്ഞുവീണ മുടിയെപ്പോലെ അയാളവളെ നോക്കി. മൂര്‍ധാവില്‍ കൈവെച്ചാശംസിച്ചു.
“ഞാറാഴ്ച വീതംവയ്പ്പാ അതു കഴിഞ്ഞാല്‍പ്പിന്നെ അമ്മാളിനവിടെ നില്‍ക്കാന്‍ പറ്റത്തില്ല. വീട്ടുകാരേതാണ്ട് ഉപേക്ഷിച്ച കണക്കാ. അവരെ ഞാൻ ‘കൂടി’ലോട്ടു കൊണ്ടുവരാം. ഇവുടുന്ന് എങ്ങനേലും ചാടാന്‍ നോക്ക്.” പോകാന്‍ നേരം രഹസ്യംപോലെ പെണ്ണ് പറഞ്ഞു.
വക്കീലിന് മുന്‍പില്‍ ഞായറാഴ്ചയിലേക്ക് മൂന്നു ദിവസങ്ങളുണ്ടായിരുന്നു. ഏറ്റവും പ്രധാനപ്പെട്ട കരുക്കള്‍ മാത്രം നീക്കാനുള്ള സമയം. അതിനുള്ളില്‍ ആര്‍ക്കും സംശയം തോന്നാത്തവിധം ‘കൂടി’ലെത്തണം. ആ രാത്രി ആലോചിച്ചു വെളുപ്പിക്കുമ്പോള്‍ ഏറ്റവും ഹീനമായ നീക്കങ്ങള്‍ പോലും പ്രവൃത്തിയിലേക്കുള്ള ദൂരം നോക്കി അയാൾക്ക്‌ ചുറ്റുമിരുന്നു.
പിറ്റേന്ന് രാവിലെ വളരെ ക്ലേശിച്ചാണെങ്കിലും സ്വന്തം കിടക്കയില്‍ അയാള്‍ ശോധന നിര്‍വ്വഹിച്ചു. അന്നേദിവസം വീട് സൂര്യകാന്തിപ്പൂക്കളാല്‍ കലുഷിതമായി. ആദ്യത്തേതിന്റെ സൗരഭ്യം കെട്ടണയും മുന്‍പ് തല്‍സ്ഥാനത്ത് പൂര്‍ണ്ണശോഭയില്‍ വീണ്ടും മഞ്ജിമ വിടര്‍ന്നു.
കാര്യങ്ങൾ കണക്കുകൂട്ടൽ പോലെ തന്നെ നീങ്ങി. കഴിഞ്ഞരാത്രിയിൽ കുളിമുറിക്കുള്ളിലെ നിതാന്ത പരിശ്രമത്തിന്റെ തെളിച്ചത്തില്‍ കിടപ്പ് മുറിയില്‍ നിന്നു അടുക്കളവരെ നടന്നുകൊണ്ടയാൾ മൂത്രമൊഴിച്ചു. പ്രശ്നം സങ്കീർണ്ണമായി. അച്ഛന് സ്ഥിരത നഷ്ടപ്പെട്ടെന്ന വിലയിരുത്തലിലെത്താൻ അധികനേരം വേണ്ടിയിരുന്നില്ല. വൈകുന്നേരം പ്രായമായവര്‍ക്കുള്ള ഡയപ്പര്‍ വാങ്ങിക്കൊടുത്ത് മകൾ താൽക്കാലിക പരിഹാരം കണ്ടെത്തി.
അയാളും വിട്ടുകൊടുത്തില്ല. രാത്രി ഉപയോഗിച്ച ഡയപ്പറുകള്‍ വീടിന്‍റെ പലഭാഗങ്ങളിലേക്ക് കുത്തിപ്പൊട്ടിച്ചു വലിച്ചെറിഞ്ഞു. പിറ്റേന്ന് അവയ്ക്കിടയിലിരുന്ന് കൊച്ചുമക്കള്‍ക്കൊപ്പം കളിച്ചു. കാര്യങ്ങള്‍ കയ്യാങ്കളിവരെയെത്തി.
ഞായറാഴ്ച ഉച്ചയുറക്കത്തിൽ നിന്നുമുണരുമ്പോള്‍ കട്ടിലിന്‍റെ ഒരറ്റത്ത് രണ്ടുപേരുമുണ്ട്. അച്ഛനെ സുരക്ഷിതമാക്കി മറ്റൊരിടത്തേക്ക് മാറ്റുന്നതിനെപ്പറ്റി പ്രയാസപ്പെട്ടവർ പറഞ്ഞൊപ്പിക്കുമ്പോള്‍ അയാള്‍ ക്രാന്തദര്‍ശിയായി.
വിസര്‍ജ്യാര്‍ച്ചനയെക്കാളും കുഞ്ഞുങ്ങളോട് കാണിച്ച സ്നേഹാഭിഷേകമാകും ക്ഷിപ്രപ്രസാദം നല്‍കിയതെന്നൊരു ക്രൂരഫലിതവും അയാള്‍ക്കന്നേരം തോന്നി.
സമയമെടുത്ത് കുളിച്ചു. വളര്‍ന്നു കൂടിയ താടിരോമങ്ങളെ ശ്രദ്ധയോടെ വടിച്ചുകളഞ്ഞു. മീശയും മുടിയും കറുപ്പിച്ചു. കണ്ണാടിയിൽ പഴയ കാമുകൻ. മുഖത്ത് കുറച്ചു ചുളിവുകൾ വീണിട്ടുണ്ട്, വേറൊന്നുമില്ല. വൈകിട്ടത്തെ ചായകുടികഴിഞ്ഞ് അത്യാവശ്യ സാധനങ്ങളുമെടുത്ത് പുറത്തിറങ്ങി. അനുഗമിക്കാനൊരുങ്ങയ മകളെ കൈകൊണ്ടു വിലക്കി. പിന്നെ, ജീവിതത്തിന്റെ അര്‍ത്ഥരാഹിത്യത്തെപ്പറ്റി കേട്ടുപഴകിയൊരു അഫിഡവിറ്റ് കാച്ചി.
“ജീവിതം നോവലുപോലാണ്. എന്തും കുത്തി നിറക്കാന്‍ പാകത്തിലൊരു കീറച്ചാക്ക്. നടക്കുന്നതെല്ലാം അതിലെ അദ്ധ്യായമാണെന്ന് കരുതിയാമതി.”
സ്വരം വിതുമ്പിപ്പിച്ച്, തണുത്ത കാറ്റുപോലെ വാക്കുകളെ എയ്തുവിടുമ്പോള്‍ വ്യസനം പെയ്യാന്‍ പാകത്തിന് ഇരുണ്ടുതൂങ്ങിനിന്ന മക്കളുടെ മുഖമോർത്തയാൾക്ക് പിന്നെയും ചിരിപൊട്ടി.
5
വക്കീൽ ഗാബോയെപ്പറ്റിയോർത്തു. പാവത്തിന് ഇങ്ങനെ അലഞ്ഞു തിരിഞ്ഞു കഷ്ടപ്പെടാതെ ഇവിടെ സുഖമായിട്ടു കഴിയാമായിരുന്നു.
പോട്ടെ, അയാൾ സ്വയം സമാധാനിച്ചു. പിന്നെ അയവുള്ളൊരു ചിരി ചുണ്ടിൽ കൊരുത്തിട്ട്, ദൂരെയെഴുന്നു നില്‍ക്കുന്ന കുന്നിലേക്ക് കണ്ണും കയ്യും ചൂണ്ടി. പതിഞ്ഞ ഒച്ചയിൽ വക്കീൽ പറഞ്ഞുതുടങ്ങി.
”ദാ അങ്ങോട്ട് നോക്കിയേ, നമ്മടെ അപ്പൂപ്പൻ കുന്ന്. ആയ കാലത്ത് നമ്മെളെത്രവട്ടം കയറിയെറങ്ങിയിട്ടുള്ളതാ. മനസ്സില്‍ കാണുന്ന കാര്യം നടക്കാൻ അപ്പൂപ്പന് എന്തോരം കള്ള് നേര്‍ന്നിട്ടൊള്ളതാ.”
എല്ലാവരുടെയും നോട്ടം ചൂണ്ടുവിരലിലേക്ക് നീണ്ടു. അതിനറ്റത്ത്, അണഞ്ഞു കൂമ്പിയ കൂണുപോലെ പള്ളയൊട്ടിയ കുന്ന്‌. അപ്പൂപ്പൻ അവർക്കു നേരെ കൈ വീശി. ചെറിയ കാറ്റ്. ആരാരുമനങ്ങുന്നില്ല.
“ഇന്ന്… ദേ, ഇപ്പോ, നമ്മളൊന്നൂടെ മലകേറുന്നു. എന്തേ…?”
അനക്കം പൊട്ടിച്ച് ഉറച്ച ശബ്ദത്തിലയാൾ തിരക്കി. ആർക്കും എതിരഭിപ്രായമുണ്ടായില്ല. പ്രായത്തിന്റെ അസ്കിതകൾ പോലും മറന്ന് എല്ലാരും യാത്രയ്ക്ക് തയ്യാറായിക്കഴിഞ്ഞിരുന്നു.
കിളികൾ കൂടണഞ്ഞു തുടങ്ങിയ നേരം. അവയുടെ ചെറിയ കൂക്കിവിളികൾ പോലും അറുപതുകാരെ ഉത്സാഹത്തിലാക്കി. മുഖാവരണവും കുപ്പിവെളളവുമായി എല്ലാവരും കുന്നിനെ ലാക്കാക്കി നടന്നുതുടങ്ങി.
പരിഭ്രമത്തിനും സന്തോഷത്തിനുമിടയിൽ നിന്ന് പരുങ്ങിയ അമ്മാളിനെ കണ്ണടച്ചു കാട്ടി ഹോംനേഴ്സ് പെണ്ണ് സമാധാനിപ്പിച്ചു. കൈപിടിച്ചു കൂട്ടു നടന്നു.
ഇടയ്ക്ക് രണ്ടാളും വക്കീലിനെ പാളി നോക്കി.
തൊട്ടു പിന്നിലായ് നടന്ന ഹോംനേഴ്സ് പെണ്ണിനെ നന്ദിച്ചിരിയോടെ നോക്കി. എല്ലാത്തിനും കൂട്ടായതിന്‍റെ ചാരിതാര്‍ത്ഥ്യം അവളെച്ചുറ്റിക്കിടപ്പുണ്ടായിരു ന്നു.
മുന്നിൽ മല തുടങ്ങുന്നു. ആവേശം കുന്നിൽ പള്ളയിലൂടെ ചരിഞ്ഞു പെയ്യുമ്പോൾ ഒച്ചയുണ്ടാക്കി ഓടിക്കയറണമെന്നയാൾക്ക് തോന്നി. തൊട്ടടുത്ത് അമ്മാള്‍. ജീവിതം മുഴുവനും കണ്ട സ്വപ്നം. കള്ളുനേർന്ന മോഹം. കുളിരുകോരുന്നു. ഈ നിമിഷത്തില്‍ മരിച്ചുപോകാൻ പോലും തയ്യാർ.
ജയിച്ചവന്റെ ചിരി ജീവിതത്തിൽ ആദ്യമായി മുഖത്തു പടരുന്നത് അയാളറിഞ്ഞു. അമ്മാളുടെ അടുത്തേക്ക് അൽപം കൂടി ചേര്‍ന്നുനിന്നു. വിറയ്ക്കുന്നു. ഒരു വിരൽ അടുപ്പത്തിന് ആകാശത്തോളം ദൂരം. കണ്ണുകള്‍ കൂട്ടിമുട്ടാതിരിക്കാന്‍ ഇരുവരും ശ്രദ്ധിച്ചു. എന്തൊക്കെയോ പറയാൻ മുട്ടുന്നു. ശ്രദ്ധ പാളി. ഒച്ച പൊട്ടി. സംസാരശേഷി കിട്ടിയ ഊമയെപ്പോലെ പകപ്പ്. കണ്മുന്നിലൊരു വാക്കടല്‍.ഇളം ചൂടുള്ള കാറ്റ്.
ഇലയാടി. കൈകള്‍ തട്ടിയുരുമ്മി. തണ്ടനങ്ങി. വിരലുകൾ തമ്മിൽ കോര്‍ത്തു. മുറുകി. ഒന്നുചേർന്നു.സാവധാനം മുകളിലേക്ക് കയറി.
മഞ്ഞുപുതച്ച ഒരു വൃദ്ധൻ ചെറുചിരിയോടെ അന്നേരമവരെ കടന്നുപോയി. മഞ്ഞനിറത്തിൽ കുറെ പൂമ്പാറ്റകളും.
*  ‘ഏകാന്തതയുടെ നൂറുവർഷങ്ങളി’ലെ ഗ്രാമം**നോവലിൽ കടന്നുവരുന്ന നദി",https://malayalam.indianexpress.com/literature/dp-abhijith-malayalam-short-story-visudha-chodanakalude-sayamkalam519436/
54,"കാഴ്ചകളല്ലേ, കണ്ടുകൊണ്ടേയിരുന്നവയല്ലേ!",2021-08-10 11:21:30,"പച്ചപ്പായലൊട്ടിപ്പിടിച്ചഇടവഴി നടന്നുകയറിയാൽആള് നിറഞ്ഞ പാർക്കാണ്.
തണലിൽ കിടക്കുന്നവർകളിക്കളങ്ങളിൽ കുട്ടികൾആരുമറിയാക്കാഴ്ചകളിലേക്ക്വിത്തെറിയുന്ന ശലഭക്കൂട്ടങ്ങൾ,ഒറ്റക്കൊരു ബെഞ്ച്കിട്ടാനേ പ്രയാസം.
പിറകിൽ കുളമാണ്,അരികിൽ വലയെറിയുന്നവരുംകരയിൽ മീൻ വിൽക്കുന്നവരും.ആകെ ബഹളമയം,ആൾക്കൂട്ടം.
അന്തിമൂത്തന്നേരം കുളത്തിൽമീൻപുളപ്പുകൾക്കു മുകളിൽകുമിഞ്ഞുകൂടിയ ഓലച്ചൂട്ടുകളാൽതീക്കുണ്ഡംപഞ്ചാരിമേളംചുറ്റിലും തിറഭഗവതി വെള്ളാട്ട്നാഗകാളിതീച്ചാമുണ്ഡി.അക്കരെ ബലൂണുകൾക്കിടയിൽപൊട്ടുപോലെഅവൻ ചിരിച്ചതിന്നടയാളം.
കണ്ടുകൊണ്ടിരിക്കാനാവുന്നില്ല,കുളത്തിൽ മുങ്ങിപ്പോവുന്നുണ്ട്.കണ്ണിലൊരു മീൻ കൊത്തവേവിയർത്തെഴുന്നേറ്റു.
സമയംപുലർച്ചെ രണ്ടേ മുപ്പത്.പനി വിട്ടിട്ടുണ്ട്.അടച്ചിട്ട വാതിൽ,ഫാനിന്റെ ശബ്ദം,

ചില സ്വപ്നങ്ങളിൽഎത്ര വെള്ളം കണ്ടാലുംനമ്മൾകരയിലേക്ക് ചാടുന്നമീനിനെപ്പോലാകും.
ഒരു ക്വാറന്റൈൻ റൂമിനെതിരിച്ചറിഞ്ഞത്കിടന്നകിടപ്പിൽ പിന്നേയുംഎത്ര നേരം കഴിഞ്ഞാണ്!",https://malayalam.indianexpress.com/literature/vibin-chaliyapuram-poem-kazchakalalle-kandukondirunnavayalle-522336/
55,കലയാൻ-അർജുൻ രവീന്ദ്രൻ എഴുതിയ കഥ,2021-08-09 11:51:11,"നായനാർ മലയിൽ നിന്ന് പൊതിഞ്ഞുകെട്ടി കൊണ്ടുവന്ന വാറ്റും കുടിച്ചിരുന്ന ദേവൻ ഉച്ചയുറക്കത്തിലേയ്ക്ക് വഴുതിപ്പോയി. തെക്കൻ ദിക്കിൽ കലയാണിക്കുന്ന് കാർമേഘ കനപ്പിൽ ഇരുണ്ടുകിടക്കുന്നു. നേരെ എതിർ ദിശയിൽ നായനാർ മല ഉച്ചവെയിലിൽ മുങ്ങിയിരിക്കുന്നു. മേഘങ്ങളുടെ യാത്ര വടക്കോട്ടാണ്. ഉച്ചവെയിലിലും നേരിയ മഴക്കോളുണ്ട്.
മലയിറങ്ങി വന്ന പലരും പാടാൻ കവലയിലെ പ്ലാവിൻ ചുവട്ടിൽ ബോധം കെട്ടുറങ്ങിയ ദേവനെ തൊട്ടുതലോടിപ്പോയി. വലിയമ്മാവൻ കമ്മാരനെശമാന്റെ ജീപ്പ് കുന്നിടിച്ചിറങ്ങിപ്പോയി.
ദേവന്റെ ഉച്ചനേരങ്ങൾ ഇപ്പോഴിങ്ങനെയാണ്. മലയിടിച്ച് ചികഞ്ഞെടുത്ത പണത്തിൽ പാതിയും നായനാർ മലയിലെ കശുവണ്ടിത്തോപ്പുകളിൽ വാറ്റിവെളുപ്പിക്കുന്നു. വാറ്റിവെളുത്ത ഉടലും മനസും മലയടിവാരത്ത് വൈകുന്നേരം കാത്ത് കിടക്കുന്നു.
ഉറക്കത്തിനിടെയെപ്പഴോ കണ്ണുതുറന്ന ദേവൻ കവലയിൽ അവനെ വീണ്ടും കണ്ടു.
കലയാൻ!
നാൽപത് കൊല്ലം മുൻപ് കണ്ട അതേ ചുരുൾ മുടി, കുട്ടിത്തം നിറഞ്ഞ ചിരി. കരയാൻ തുളുമ്പി നിൽക്കുന്ന കണ്ണുകൾ. വലിയ ചങ്ങായിത്തം ഒന്നുമില്ലെങ്കിലും അവനെ കണ്ടപ്പോൾ ദേവന് എന്തെന്നില്ലാത്ത ആശ്വാസം തോന്നി, ഓടിച്ചെന്ന് കെട്ടിപ്പിടിച്ചു.
തോമസേട്ടന്റെ ചായക്കടയിലിരുന്ന് ബാക്കിവന്ന വാറ്റ് അവരിത്തിരി കുടിച്ചു. ദേവനൊരു സിഗററ്റെടുത്തു കത്തിച്ചു, കലയാനൊരു ബീഡിയും. തോമസേട്ടൻ പുരികം വളച്ച് കൊണ്ട് കലയാനെ നോക്കി. കത്തിച്ച ബീഡിപ്പുകയൂതിവിട്ട് കലയാൻ തോമസേട്ടന്റെ ടിവിയിലേയ്ക്ക് നോക്കി. അവന് രസിക്കാത്ത ഏതോ ഒരു കോമഡി അതിലുണ്ടായിരുന്നു. വിദ്യാഭ്യാസമില്ലാത്തവരാണ്, വിദ്യയഭ്യസിച്ച് കൂടാത്തവരാണ് എന്ന പൊതുബോധത്തെ നർമത്തിലൂടെ ന്യായീകരിച്ചിരിക്കുകയാണ്. പാടാൻ കവലയിലെ പലചരക്ക് കടയിലെ ത്രാസിൽ മാത്രമല്ല താഴേത്തട്ടും മേലേത്തട്ടും ഉള്ളതെന്ന് അവന് തോന്നി. ഇരുണ്ടു തെളിഞ്ഞ നുണക്കുഴികളുള്ള മുഖത്ത് മലദൈവങ്ങളുടെ കനലാട്ടം പോലെ മേലേരിയെരിഞ്ഞു.
“എടവപ്പാതിയുടെ ഉച്ചത്തണുപ്പത്ത് വാറ്റും സിഗരറ്റും നല്ല കോമ്പിനേഷനാ. തലയ്ക്ക് രണ്ടടി കിട്ടിയ പോലെയാ,” ദേവൻ നായനാർ മല നോക്കി പറഞ്ഞു.
സിഗരറ്റ് തീർന്നിട്ടും തീരാത്ത ബീഡി നോക്കി കലയാൻ ചിരിച്ചു. ഒരിറ്റ് മൗനത്തിന് ശേഷം അവൻ സംസാരിച്ചുതുടങ്ങി.
“ ദേവാ, വീട്ടിലേക്ക് വാ. കാട് കാണണം എന്ന് നീ പണ്ട് പറഞ്ഞിരുന്നില്ലേ?”
ദേവൻ അവനെ അത്ഭുതത്തോടെ നോക്കി. പതിഞ്ഞ ശബ്ദത്തിൽ സംസാരിച്ചിരുന്ന പഴയ കലയാൻ അല്ലായിരുന്നു അത്. അവൻ ആളാകെ മാറിപ്പോയി.
“ നിനക്ക് മിന്നായം പൊതി കാണണ്ടേ?”
മിന്നായം പൊതി! കലയാണിക്കുന്നിൽ വച്ച് മാത്രം കാണാനാകുന്ന വിസ്മയം! വാൽ നക്ഷത്രത്തിന് കലയാണികൾ വിളിക്കുന്ന പേരാണ് ‘മിന്നായം പൊതി.’ കലയാണിക്കുന്നിൽ ദൈവങ്ങൾ പിറക്കുന്നത് മിന്നായം പൊതി പായുമ്പോഴാണ്.
അച്ഛൻ പറഞ്ഞു തന്ന പഴങ്കഥകൾ ദേവനോർത്തു.
“നിന്റെ വീട് ഊരകത്ത് അല്ലേ. കുറേ കുന്ന് കയറണ്ടേ,” ഒരിറക്ക് വാറ്റകത്താക്കി ദേവൻ ചോദിച്ചു.
“അതിനെന്താ ഞാനില്ലേ. ആഞ്ഞിലിക്കാവ് വരെ നീ പണ്ട് വന്നിട്ടില്ലേ? വിനോദന്റെ കൂടെ. അവിടുന്നകത്തേക്ക് നീ കേറിയില്ല.”
കലയാൻ പരിഭവം പറഞ്ഞു.
പാടാൻ കവലയിൽനിന്ന് കരിന്തോടും നായാട്ടുപാറയും കടന്ന് തെക്കൻ കയറ്റം കുത്തനെ കയറി ചെട്ടിച്ചിപ്പാറയും ആഞ്ഞിലിക്കാവും കുന്നച്ചാലും കടന്ന് കലയാണിക്കുന്നിന്റെ മുകളറ്റമായ മേലുലകത്തിന് തൊട്ടുതാഴെ ഊരകം.
“പഴയ കാലം അല്ലേ കലയാ. അന്നൊക്കെ ഊരകത്ത് കേറിയാ പിന്നെ താഴ്‌വാരത്ത് ഊരുവിലക്കാണ്.”
“ഇപ്പോഴും മാറ്റമൊന്നുമില്ല,” കലയാൻ ചിരിച്ചു. “നീ വാ, നിനക്ക് കാട് കാണണ്ടേ, ഊരകത്തിനുമപ്പുറമുള്ള പുലി പാതാളം കാണണ്ടേ?”
അച്ഛൻ പറഞ്ഞു തന്ന പുലിപാതാളത്തിന്റെ കഥകൾ ദേവൻ മനസിലോർത്തു. കലയാനുമായി അടുപ്പം കൂടിയത് പുലി പാതാളത്തേക്കുറിച്ച് അറിയാൻ വേണ്ടി മാത്രമായിരുന്നു, അതിന് വേണ്ടി മാത്രം.
അന്നവൻ പറഞ്ഞു തന്ന കഥകളേറെയും കലയാണിക്കുന്നിനെ പറ്റിയായിരുന്നു. അവിടെ ജീവിച്ച മനുഷ്യരെപ്പറ്റി, അവരുടെ വീരേതിഹാസങ്ങൾ മാറ്റിയെഴുതപ്പെട്ടതിനെ പറ്റി.
കലയാണിക്കുന്നിന്റെ മുകളറ്റം നോക്കി ദേവൻ നെടുവീർപ്പിട്ടു. “അത് വേറൊരു ലോകം ആണ്. എന്തൊക്കെ കാഴ്ചകളായിരിക്കും അതിനകത്ത് ഒളിഞ്ഞിരിക്കുന്നത്.”
“ഇപ്പോ അങ്ങനെ വലിയ കാഴ്ചകൾ ഒന്നുമില്ല. ഉള്ള കാഴ്ചകൾ കുന്നിനമപ്പുറത്തായിരുന്നു. അതും പാതിയിലേറെ കുഴിച്ചെടുത്ത് നിങ്ങളുടെ വീടുകൾ പണിതു,” ചിരിച്ചു കൊണ്ട് കലയാൻ ഇളം തണുപ്പിൽ ഒരു ബീഡി കൂടെ കത്തിച്ചു.
“അപ്പോ ഒന്നുമില്ലേ കാണാൻ?”
“കാഴ്ചകൾ ഉണ്ടായിരുന്നത്, ഞങ്ങളും അവരും പരസ്പരം കൊണ്ടും കൊടുത്തും പോരടിച്ചും കഴിഞ്ഞ കാലത്താണ്. അവർ പല്ലും നഖവും ഞങ്ങൾ അമ്പും വില്ലും എടുത്തു. പക്ഷെ ഒരിക്കലും പരസ്പരം കുഴി മാന്തിയില്ല. ഒരുമിച്ച് കഴിഞ്ഞു പോന്നു.”
നരിക്കറ്റന്റെ കാലടിപ്പാടുകൾ നോക്കി കലയാൻ പറഞ്ഞു.
പെരുങ്കയറ്റം.
അവർ നടന്നു തുടങ്ങി. കാർമേഘക്കെട്ടിന് കീഴെ, കാടുവയക്കിപ്പണിഞ്ഞെടുത്ത പാതയിലൂടെ മേലുലകത്തേക്ക് നടന്നു.
കരിന്തോടും നായാട്ട് പാറയും കടന്നു. വേട്ടയ്ക്കരന്റെ കാവിൽ തൊഴുതു. മഞ്ചാടി മേട്ടിലെ അച്ചിയെ വണങ്ങി. വഴിയായ വഴിയിൽ കണ്ട ഭൂതങ്ങളെയും നാഗങ്ങളെയും വണങ്ങി.
തന്റെ തറവാട്ട് മച്ചിലിരിക്കുന്ന ദൈവങ്ങൾ തന്നെയാണല്ലോ ഇവിടെയുമുള്ളത്. എടുത്ത പാത്രത്തിനനുസരിച്ച് രൂപം മാറുന്ന ജലം പോലെയാണ് ഈശ്വരചൈതന്യം.
“എല്ലാം ബോധമാണ്, എല്ലാം ഒന്നാണ്,” ദേവൻ പരന്നു കിടക്കുന്ന താഴ്‌വാരം നോക്കി പ്രസ്താവിച്ചു.
“നീ ഒരുപാട് പഠിച്ചു അല്ലേ. എനിക്കൊന്നും പഠിക്കാൻ പറ്റിയില്ല,” കലയാൻ താഴ്‌വാരം നോക്കി നിന്നു.
നാൽപത് വർഷം മുൻപുള്ള ഒരു ഇടവപ്പാതി വൈകുന്നേരത്ത് ക്ലാസിൽ നിന്ന് പോയ കലയാനെ പിന്നീട് ദേവൻ കാണുന്നത് ഇന്നാണ്.
പഠിക്കാൻ അവന് വലിയ താൽപര്യമായിരുന്നു, ദേവൻ ഓർത്തു. പക്ഷേ അധികകാലം പഠനം തുടരാൻ കഴിഞ്ഞില്ല.
ഊരും പേരും ഉരുവവും മുൻനിർത്തി ക്ലാസ് മുറിയൊന്നാകെയുന്നയിച്ച ചില ചോദ്യങ്ങളിൽ അവൻ തകർന്നുപോയി.
അവൻ ക്ലാസിൽ വരാതായി. അവനെങ്ങുപോയി, എവിടെപ്പോയി, ആരും തിരക്കിയില്ല.
തെക്കൻ കയറ്റം കുത്തനെ കയറിയവർ ചെട്ടിച്ചിപ്പാറയിലെത്തി. മലദൈവങ്ങൾക്ക് നേർച്ച വയ്ക്കുന്ന കൽത്തറയ്ക്കടുത്ത് അവരിരുന്നു. കൽത്തറയിൽ മലദൈവത്തിന് നേദിച്ച് വച്ച റാക്ക് ഇരുവരും കുടിച്ചു. താഴ്‌വാരത്തിന്റെ ആഴങ്ങളിലേയ്ക്ക് ദേവന്റെ കണ്ണുകൾ പാഞ്ഞു. താഴ്‌വാരം മുഴുവൻ ഒരു കരിങ്കാടാണെന്ന് അയാൾക്ക് തോന്നി. രാവിരുളാറായി. ചെട്ടിച്ചിപ്പാറയോട് ചേർന്ന് കിടക്കുന്ന രണ്ട് കൂറ്റൻ കരിമ്പനകൾ ഇരുട്ട് കനപ്പിച്ചു.
“അതിന് ശേഷം നീ പഠിക്കാൻ പോയില്ലേ?”
“പോയി. രണ്ട് മൂന്ന് സ്‌കൂളുകൾ മാറി. എല്ലായിടത്തും അത് തന്നെ അവസ്ഥ. പിന്നെ മനസ്സ് വന്നില്ല. തിരിച്ച് മലയിലേക്ക് വന്നു. ഞങ്ങൾക്കുള്ളതെല്ലാം ഈ കാട്ടിൽ തന്നെ കിട്ടും, വേറെവിടെയും പോകണ്ട. പക്ഷേ, ഈയടുത്ത കാലത്ത് വീണ്ടുമൊരു മോഹം തോന്നി. നാടെല്ലാം ചുറ്റിക്കാണണം. അടുത്ത കാലം എന്ന് പറഞ്ഞാ, ഒരു പതിനഞ്ച് കൊല്ലം മുൻപ്. നാടെല്ലാം ചുറ്റി നടന്നു. പലസ്ഥലത്തും ജോലി ചെയ്തു. ആദ്യമൊക്കെ നിങ്ങളുടെ ഭാഷയിൽ സംസാരിക്കാനുള്ള ബുദ്ധിമുട്ട് ഒക്കെയുണ്ടായിരുന്നു. പോകെ പോകെ എല്ലാം ശരിയായി,” കലയാന്റെ കണ്ണുകൾ ചിരിക്കുന്നതായി ദേവന് തോന്നി.
“തിരിച്ചെപ്പഴാ ഇവിടെയെത്തിയത്?”
“തിരിച്ച് വരുന്ന വഴിയാണ്,” കലയാൻ പൊട്ടിച്ചിരിച്ചു.
ദേവന് അത്ഭുതം തോന്നി. പഴയ സുഹൃത്തിനെ വീണ്ടും കണ്ടുമുട്ടുന്നത് ഇത്തരമൊരു സന്ദർഭത്തിൽ. അവന് വലിയ സമാധാനം തോന്നി.
“ഊരകത്തെത്തിയാൽ ആദ്യം ചോമൻ മൂപ്പനെ കാണണം. മൂപ്പന് അങ്ങനെ ആൾക്കാർ വരുന്നത് തീരെ ഇഷ്ടമല്ല. പക്ഷെ ഭയക്കണ്ട, എന്റെ കൂടെയല്ലേ വരുന്നത്. പ്രശ്നമൊന്നുമുണ്ടാവില്ല.”
“എനിക്കൊരൽപം ഭയം തോന്നുന്നു. താഴേയ്ക്കിറങ്ങിയാലോ?”
“ഇപ്പൊ പോകണ്ട. കാട്ടുമൃഗങ്ങളുടെ ശല്യം ഉണ്ട്. നരിപ്പറ്റങ്ങൾ കാടിറങ്ങിയാൽ ഒറ്റയ്ക്ക് നേരിടാൻ ദേവൻ ചോമൻ മൂപ്പൻ ഒന്നുവല്ലല്ലോ?” കലയാൻ നിഗൂഢമായി ചിരിച്ചു.
റാക്കിന്റെ മത്ത് ഇറങ്ങിത്തുടങ്ങിയെങ്കിലും കലയാന്റെ ബീഡി വാങ്ങിച്ചൂതിയ ദേവന് ഒരൽപം ഭ്രമം വന്ന് തുടങ്ങി.
“പാടാൻ കവലയിലെ ഇളം തണുപ്പത്ത് വലിച്ച സിഗററ്റിനെക്കാളും കലയാണിക്കുന്നിന്റെ ഇരുട്ടത്ത് വലിച്ച ബീഡിക്ക് പിടുത്തം കൂടുതലാണ്, അല്ലേ ദേവാ?” കലയാൻ ചിരിച്ചു.
എന്തിനാണ് പോകുന്നത്, എവിടേക്കാണ് പോകുന്നത് എന്ന് പോലും ദേവന് നിശ്ചയമില്ലാതായി. ഒരു മാന്ത്രികനെ പോലെ കലയാൻ അവനെ പെരുങ്കുന്ന് കയറ്റുകയാണ്.
ഇനി ഒരൽപ്പമിരിക്കാം. ചെട്ടിച്ചിപ്പാറ പെരുങ്കയറ്റം കയറി ആഞ്ഞിലിക്കാവിന്റെ കൽവിളക്കിന് മുൻപിൽ ദേവൻ തളർന്നിരുന്നു.
തളർച്ചയില്ലാതെ കലയാൻ ആഞ്ഞിലിക്കാവിലെ മലക്കാരിയെ തൊഴുതു. നിലാവില്ലാത്ത വാനത്ത് എങ്ങ് നിന്നോ ഒരു മിന്നായം പൊതി പാഞ്ഞു.
പെട്ടെന്ന് നിലാവ് പരന്നു.
“ദാ നോക്ക്, നീ പണ്ട് പറഞ്ഞിരുന്നില്ലേ കാണണം എന്ന്.”
മിന്നായം പൊതി കണ്ട് ദേവൻ അന്തിച്ചു നിന്നു…
ചോമൻ മൂപ്പൻ.
“ആഞ്ഞിലിക്കാവിൽ ആരും വിളക്ക് വയ്ക്കാറില്ല. സന്ധ്യയായാൽ വിളക്കെന്ന പോലെ മാനത്ത് മിന്നായം പൊതികൾ പായും. കലയാണിക്കുന്നിലെ മാനത്ത് മാത്രമുള്ള പ്രത്യേകത ആണ്. താഴ്‌വാരത്ത് നിന്ന് നോക്കിയാൽ നിങ്ങൾക്കത് കാണില്ല. ഇവിടെ തന്നെ അത് കാണണമെങ്കിൽ ഒരു കലയാണിച്ചെറുക്കൻ കൂടെയുണ്ടാവണം. കലയാണിക്കുന്നിൽ ദൈവങ്ങൾ പിറക്കുന്നത് മിന്നായംപൊതി പായുമ്പോഴാണ്.”
ആഞ്ഞിലിക്കാവിലെ മലദൈവകോവിലിന് സമീപം പുതുതായി തീർത്ത ദൈവത്തറ നോക്കി ദേവൻ ചോദിച്ചു “ചോമൻ മൂപ്പനും ദൈവം ആവുമോ?”
“മരിച്ചാൽ ആവും. ഇവിടെ ദിവസവും ഓരോ ദൈവങ്ങൾ ആകാശം പറ്റും. മിന്നായം പൊതികളായവർ മലദൈവത്തിന് വിളക്ക് കാട്ടും.”
കലയാൻ മിന്നായം പൊതികൾ ഉത്ഭവിക്കുന്ന വൈരാണിക്കുന്നിന്റെ മണ്ടയിലേയ്ക്ക് നോക്കി.
“വൈരാണിക്കുന്നിൽ നിന്ന് കലയാണിക്കുന്നിലേയ്ക്ക് ഒരു കാട്ടുവള്ളിയുടെ ദൂരം മാത്രം. ഇരുട്ടിന്റെ കനപ്പിനിടയിൽ നിലാവ് പരത്തിയ അമ്പിളി വലിയ വട്ടമായ് കിഴക്കേ ആകാശത്തിൽ പടിഞ്ഞാറ് കണ്ടിരുന്നു. ചുമലിൽ പറ്റിച്ച് നിർത്തിയ അമ്പിൻ കൂടും കാട്ടു നാരുകൾ കൊണ്ട് കെട്ടിയുണ്ടാക്കിയ വില്ലുമായി കാട്ടുവള്ളി പിടിച്ച് വൈരാണിപ്പാടം കടന്ന് കലയാണിക്കുന്നിലെ ചേനമ്പാറയിലേയ്ക്ക് അയാൾ കുതിച്ചു. ഇരുമ്പൻ മൂപ്പന്റെ മകൻ ചോമൻ. നീണ്ടു വളർന്ന ചെമ്പൻ തലമുടി കാറ്റത്ത് പാറിപ്പറന്നു. ഊരിനെ തിന്നാനെത്തിയ നരിക്കറ്റന്റെ മുൻകാല് നോക്കി അമ്പെയ്തു. കാല് തൂക്കിപ്പിടിച്ച് ചുമലിലിട്ട് ഊരകത്തേയ്ക്ക് അയാൾ നടന്നകന്നു.
“ചോമൻ ഇന്ന് ചോമൻ മൂപ്പനാണ്. ഊരിനെയാകെ സംരക്ഷിച്ച് നിർത്തുന്ന മതിലാണയാൾ. പുറത്ത് നിന്നാരെയും ഊരകത്ത് കടക്കാൻ അയാൾ അനുവദിക്കില്ല. കരിന്തോട് മുതൽ വൈരാണിക്കുന്ന് വരെ അയാളുടെ സാമ്രാജ്യമാണ്.”
കലയാന്റെ കണ്ണുകളിൽ കാട്ടു തീ കണ്ടു.
“എത്ര വയസായി മൂപ്പന്?”
ആഞ്ഞിലിക്കാവിലെ കൽവിളക്കിന്റെ മുൻപിലിരുന്ന് ദേവൻ ചോദിച്ചു.
“എഴുപത്.”
“വയസ്സനാണല്ലേ” ദേവൻ ആശ്വാസത്തോടെ പുഞ്ചിരിച്ചു.
പൊടുന്നനെ എങ്ങു നിന്നോ ഒരമ്പ് പാഞ്ഞു വന്ന് ആഞ്ഞിലി മരത്തിൽ തറച്ചു. ദേവൻ ഞെട്ടി പിന്തിരിഞ്ഞു നോക്കി. നീണ്ട തലമുടി ഉള്ള ഒരു ചെറുക്കൻ പാറപ്പുറത്ത് നിന്ന് അവരെ നോക്കുന്നു. അവന്റെ കണ്ണുകൾ കത്തിജ്വലിക്കുന്നത്‍ പോലെ തോന്നി.
“ഇത് രാരി. മൂപ്പന്റെ ചെറുമകൻ. മിടുക്കനാണ്.”
പാറപ്പുറത്ത് കത്തിച്ചു വച്ച പന്നിച്ചൂട്ടുകളുടെ പ്രഭയിൽ രാരി ജ്വലിച്ചു നിന്നു.
ദേവനെ തറപ്പിച്ച് നോക്കി രാരി ഇരുളിലേക്ക് മറഞ്ഞു.
മേലുലകം
കലയാനും ദേവനും ആഞ്ഞിലിക്കാവ് വിട്ട് ഊരകത്തേയ്ക്ക് നടന്നു. കുന്നച്ചാലിലെ കാട്ടരുവി കുറുകെ കടന്ന് പാറക്കല്ലുകളുടെ പുറം ചവുട്ടി ഊരകത്തിന്റെ മണ്ണിലേക്ക് അവർ കടന്നു. ദേവന്റെ കൈ പിടിച്ച് കലയാൻ അതിവേഗം നടന്നു. മലദൈവത്തിന് അറുക്കാൻ കൊടുക്കുന്ന കോഴിയെ പോലെ ദേവൻ പിടഞ്ഞു.
“പേടിക്കണ്ട, മൂപ്പനെ ഒന്ന് കണ്ടിട്ട് പോകാം,” കലയാൻ ചിരിച്ചു.
അവന്റെ ചിരി കണ്ട് ദേവൻ ഭയന്ന് പോയി.
ഊരകത്തിനും മീതെ മേലുലകത്ത് രണ്ട് കാട്ടുപനകൾക്ക് നടുവിലായി മൂപ്പന്റെ കുടി. മുറ്റത്തിന് വെളിയിൽ കുത്തി നിർത്തിയ രണ്ട് വലിയ പന്തങ്ങൾ.
“ഇതാണ് കൊട്ടാരം,” മൂപ്പന്റെ കുടി ചൂണ്ടിക്കാട്ടി കലയാൻ പറഞ്ഞു.
“മൂപ്പന്റെ കൊട്ടാരം ആണെങ്കിലും ഊരകത്തെ എല്ലാ കുടികളും കാണാൻ ഒരുപോലെയാണ്.”
ഊരകത്തെ വീടുകളെല്ലാം ഉറങ്ങിയിരിക്കുകയാണ്. മനുഷ്യരുടെ ശബ്ദം ഇല്ല, കാട്ടുപന്നികളുടെ മുരൾച്ചകൾ മാത്രം കേൾക്കാം.
പടികൾ കയറിയവർ മൂപ്പന്റെ മുറ്റത്തെത്തി.
പന്തങ്ങൾ പൊടുന്നനെ കെട്ടണഞ്ഞു. പുറംതിരിഞ്ഞു നോക്കാതെ കലയാൻ ഓടി കുടിക്കകത്ത് കയറി.
തണുത്ത പാതിരാക്കാറ്റ് ദേവന്റെ കണ്ണുകളടപ്പിച്ചു. പതിഞ്ഞ സ്വരത്തിൽ ദേവൻ വിളിച്ചു. “ കലയാ. ഞാനിവിടെ ഒറ്റയ്ക്കാ. പേടിയാവുന്നു.”
“ഞാനുമൊറ്റയ്ക്കായിരുന്നു.”
അകത്ത് നിന്നാരോ അടക്കം പറഞ്ഞ പോലെ ദേവന് തോന്നി.
മൂപ്പന്റെ കുടിക്കകത്തേയ്ക്ക് കയറിപ്പോയ കലയാനെ പിന്നെ ദേവൻ കണ്ടില്ല.
കുടിക്കകത്ത് നിന്ന് ഒരു വൃദ്ധൻ ഇറങ്ങി വന്നു. നരച്ചു നീണ്ട താടിയും മുടിയും ഇരുട്ടിലും തെളിഞ്ഞുകണ്ടു. ഊരകത്തെ കൂരിരുട്ടിൽ നിലാവ് പരന്ന മട്ട്.
മുഖത്തും നെഞ്ചത്തും വെളുത്ത രോമങ്ങളുള്ള ആ കുറിയ മനുഷ്യന്റെ തണ്ട കനത്ത കൈകളിൽ വനക്കരുത്ത്. രോമം പടർന്നുകയറിയ മുഖത്തെ കുഴിഞ്ഞ കണ്ണുകളിൽ നരിക്കറ്റന്റെ വന്യത. കാറ്റിൽ പരന്നൊഴുകുന്ന ജടകെട്ടിയ മുടിപ്പരപ്പ് വൈരാണിക്കുന്നിലെ കോട പോലെ ദേവനെ മൂടി.
മുഴങ്ങുന്ന ശബ്ദത്തിൽ ചോമൻ മൂപ്പൻ പറഞ്ഞുതുടങ്ങി.
“എനിക്ക് ഒരു മകനുണ്ടായിരുന്നു. നിങ്ങളെയൊക്കെ പോലെ പഠിക്കണം എന്ന് അവനും ആഗ്രഹമുണ്ടായിരുന്നു. ഇവിടെയോ പള്ളിക്കൂടങ്ങളില്ല, പഠിക്കട്ടെ എന്ന് കരുതി ഞാനവനെ കാടിറക്കി വിട്ടു. പക്ഷേ, പഠിക്കാൻ നിങ്ങൾ സമ്മതിച്ചില്ല. നാട്ടുപഠിപ്പ് വേണ്ട കാട്ടുപഠിപ്പ് മതിയെന്ന് കരുതി തിരിച്ചു മല കയറ്റി. നിങ്ങൾ ഇവിടെയും വന്ന് അന്നം മുട്ടിച്ചപ്പോ അവൻ വീണ്ടും കാടിറങ്ങിപ്പോയിപ്പോയി. പിന്നെ തിരിച്ചു വന്നില്ല,” ചോമന്റെ തൊണ്ടയിടറി. പിന്നതൊരു ആക്രോശമായി.
മലദൈവക്കോവിലിലെ കോമരത്തെ പോലെ ചോമൻ നിന്നുതുള്ളി.
ചോമന്റെ ചൊകന്ന കണ്ണുകളിൽ നോക്കാൻ ദേവന് ശക്തിയുണ്ടായില്ല.
“വാർത്ത കേട്ടിരുന്നു. ആര് എന്തിന് എന്നൊന്നും അറിയില്ല. പക്ഷേ, നിങ്ങളുടെ കൂട്ടർ തന്നെയാ…”
മൂപ്പന്റെ വാക്കുകൾ മുഴുമിപ്പിക്കാൻ വിടാതെ കുടിക്കകത്തേയ്ക്ക് നോക്കി ദേവൻ ആർത്തു, “കലയാനെ, നീ എവിടെയാ?”
“കലയാനോ, കലയാനെ നിങ്ങൾ കൊന്നില്ലേ,” മൂപ്പൻ അലറി.
ആഞ്ഞിലിക്കാവിലെ കലയാൻ തറയിൽ തൊഴുതു വന്ന കലയാന്റെ മകൻ രാരി പടിക്കെട്ടിൽ നിന്ന് കൊണ്ട് ദേവനെ തുറിച്ച് നോക്കി.
കെട്ടുപോയ പന്തങ്ങൾ വീണ്ടും ആഞ്ഞുകത്തി. കലയാണിക്കാറ്റ് അവയെ ആളിക്കത്തിച്ചു.
കലയാണിക്കുന്നിന്റെ ഉച്ചിയിൽ ഊരകത്തിനും മീതെയുള്ള മേലുലകത്തിലെ ചോമൻ മൂപ്പന്റെ മുറ്റത്ത് നിന്ന് ഇല്ലാത്ത പുലി പാതാളത്തിലേയ്ക്ക് ദേവൻ നിലം പതിച്ചു. തന്റെ വെളുത്ത വസ്ത്രങ്ങളുപേക്ഷിച്ച് കാട്ടുമരങ്ങളും ചില്ലകളും ഇലകളും തൊട്ട് കാട്ടുവള്ളികൾ പിടിച്ച് കുന്നിൻപുറങ്ങൾ ചാടിക്കടക്കുന്ന ചോമനെ പോലെ അയാൾ താഴോട്ട് കുതിച്ചു. ദേവനല്ല, ചോമനാണ് താനെന്ന് അയാൾ തിരിച്ചറിഞ്ഞു.
പുലി പാതാളത്തിലെ ചെങ്കൽ ക്വാറിയിൽ ബോധമില്ലാതെ കിടന്ന ദേവനെ പണിക്കാരെഴുന്നേൽപ്പിച്ചു.
“ഇന്നലെ വൈകുന്നേരം നായനാർ മലയിൽ നിന്നാരോ കൊണ്ടുക്കൊടുത്ത വാറ്റും കുടിച്ച് പാടാൻ കവലയിൽ നിന്ന് കലയാണിക്കുന്ന് കയറിപ്പോകുന്നത് കണ്ടിരുന്നു. പിന്നെ ഇപ്പഴാ കാണുന്നെ. മൊതലാളിക്കിപ്പോ ബോധവും പരവുമൊന്നുമില്ല.”
പണിക്കാരിലൊരാൾ പിറുപിറുത്തു.
പകൽ വെളിച്ചത്തിൽ കലയാണിക്കുന്നിന്റെ ഉച്ചിയിലേക്ക് നോക്കിയ ദേവൻ, ചോമനും കലയാനും രാരിയും അമ്പും വില്ലുമേന്തി നിൽക്കുന്നത് കണ്ടു.",https://malayalam.indianexpress.com/literature/arjun-raveendran-short-story-kalayaan-537223/
56,കാറ്റിനോട് -സുജീഷ് എഴുതിയ കവിത,2021-08-02 11:01:47,"ജനലരികിൽ തുറന്നുവെച്ചചരിത്രപുസ്തകത്തിന്റെതാളുകൾമറിക്കുന്ന കാറ്റേ,നീ ആരുടെ വായനയാകാം?
പട്ടങ്ങളെ, പതാകകളെപറപ്പിക്കുംനിന്റെ ചരടിൻതുമ്പ്ആരുടെ കൈയ്യിലാകാം?
കാടും നാടും കത്തിയ ചാരംകോരിയെടുത്ത് വിതറുന്നനീവിതയ്ക്കുന്നത്എന്തിന്റെ വിത്താകാം?
ഇലയനക്കി കർട്ടനിളക്കിഞങ്ങൾക്ക് ചുറ്റുമിപ്പോൾപതുങ്ങുന്നനിന്നിൽ ശേഷിക്കുന്നഗന്ധമെന്താകാം?
ഇരുട്ടറകളിൽ നിന്റെ നിശ്ചലതയിൽമരിച്ചവരെ ഓർത്ത് പറയൂ,നിന്റെ വേഗതയേറ്റുംഅന്ത്യനിശ്വാസങ്ങൾആരുടേതൊക്കെയാകാം?",https://malayalam.indianexpress.com/literature/sujeesh-poem-kattinodu-515712/
57,പെണ്ണരഞ്ഞാണം-ആർഷാ കബനിയുടെ കഥ,2021-07-27 12:01:39,"അരഞ്ഞാണം ഒരു രഹസ്യമാണ്. രഹസ്യമായ ആഭരണം എന്നതിനപ്പുറം ഒരു രഹസ്യം.ആ രഹസ്യത്തില്‍ മതിമറന്ന് നിന്നാണ് ചിന്നമാളു അരഞ്ഞാണം കഴുകുക. അടുക്കളപ്പുറത്ത് മണിക്കൂറുകള്‍ക്ക് മുന്‍പെ അലക്കുകാരത്തില്‍ അത് ഇട്ടുവെച്ചിട്ടുണ്ടാവും. വെള്ളിലപോലെ തിളങ്ങണം. ഓരോ പിരികള്‍ക്കിടയിലൂടെയും കൂര്‍പ്പിച്ചെടുത്ത ചകിരി ചുറ്റിക്കറങ്ങും.
അരഞ്ഞാണത്തിന്റെ ഓരോ കോശങ്ങളില്‍നിന്നും സ്വന്തം ശരീരത്തിന്റെ വിയര്‍പ്പും ചെളിയും ചിന്നമാളു കുത്തിയിളക്കും. കാര്‍ന്നോര് മരിച്ചിട്ടും ഈ തള്ളയ്ക്ക് ഇതെന്തിന്റെ സൂക്കേടാണ്, പിന്നാമ്പുറത്തൂടെ കടന്നുപോവുന്ന ഓരോ ആളും പിറുപിറുക്കും.
ജാനകി പുളിമരച്ചുവട്ടിലിരുന്ന് ഊഞ്ഞാലാടുകയായിരുന്നു. ഓരോ കുതിപ്പിലും പുളിപ്പൂക്കള്‍ കൊഴിഞ്ഞുവീഴുന്നു. പുളിക്കൊമ്പ് താഴ്ന്നും ഉയര്‍ന്നും അവളെ രസിപ്പിച്ചുകൊണ്ടിരുന്നു. ജാനകി അച്ഛമ്മയുടെ തുള്ളിത്തെറിക്കുന്ന പുറംമടക്കുകളിലേക്ക് നോക്കി. മുയല്‍ക്കുഞ്ഞുങ്ങളായി തുള്ളിത്തെറിച്ച് വീണ്ടും പതുങ്ങുന്ന മടക്കുകള്‍. ചുവന്ന ബ്ലൗസിനിടയിലൂടെ തൊലിയുടെ കൈവരികളിലേക്ക് ഒലിച്ചിറങ്ങുന്ന ഉപ്പുചാലുകള്‍.
നിലത്ത് ചിതറിക്കിടക്കുന്ന പുളിനഖപ്പൂക്കളില്‍ കണങ്കാൽ കുത്തി ജാനകി ഊഞ്ഞാല്‍ മുന്നോട്ടേക്ക് പറത്തി. നഖം കടിച്ച് നിലത്തേക്ക് തുപ്പിത്തെറിപ്പിക്കുന്ന പെണ്ണാണെന്ന ഓര്‍മ്മയിലായിരുന്നു ഊഞ്ഞാലുകെട്ടിയാടുന്ന പുളിമരം. അതങ്ങനെ പൂത്തുലഞ്ഞുനിന്ന് ആയിരം വിരലുകളില്‍നിന്ന് നഖം കടിച്ച് കടിച്ച് തുപ്പിക്കൊണ്ടേയിരുന്നു.
വടക്കേ മുറ്റത്തുനിന്ന് നാരകമണമുള്ള തേനീച്ചകള്‍ മൂളിക്കൊണ്ട് കടന്നു പോയി. ഊഞ്ഞാലില്‍നിന്നിറങ്ങി കുട്ടിക്കളികളുടെ തട്ടുംമുട്ടും കേള്‍ക്കുന്ന ചായ്പിലേക്ക് ജാനകി നടന്നു. കുരുമുളക് ചണ്ടിയും അവയ്ക്കിടയില്‍ ഒളിച്ചു കളിക്കുന്ന നെല്‍വിത്തുകളുടേയും നിലം. വിളവുകളുടെ സൂക്ഷിപ്പു മുറി ഒഴിയുമ്പേഴെല്ലാം കുട്ടികളുടെ ഭരണത്തിന് കീഴിലാണ്.
പലതരം കുട്ടിഭക്ഷണങ്ങള്‍ പാകപ്പെട്ടുകൊണ്ടിരിക്കുന്നു. അതില്‍നിന്ന് ഉയര്‍ന്നു പൊന്തുന്ന സാങ്കല്‍പ്പിക പുക കുട്ടിശരീരങ്ങളെയെല്ലാം വിയര്‍പ്പില്‍ കുളിപ്പിച്ചിരിക്കുന്നു. ഇലകളെ എടുത്തുയര്‍ത്തി കുലുക്കിചിരിക്കുന്ന കാറ്റ് അയല്‍ക്കാരികളെന്ന വ്യാജേന ചായ്പിൽ നിറഞ്ഞുനില്‍ക്കുന്നു.
മരംകേറി നടക്കാതെ പെണ്ണുങ്ങള്‍ ചെയ്യുന്ന പണികള്‍ എന്തെങ്കിലും ചെയ്തൂടെ എന്ന പറച്ചില്‍ നൂറാവര്‍ത്തി ജാനകി കേട്ടുകഴിഞ്ഞതാണ്. മറ്റുള്ളവര്‍ പറയുന്ന ഈ ആണ്‍ പ്രവൃത്തികളിലേക്ക് കാല്‍നീട്ടുമ്പോൾ എല്ലായ്‌പ്പോഴും ഒരുതരം ആനന്ദം തോന്നാറുണ്ട്.
മീന്‍പിടുത്തമെന്നത് ഹരം കോര്‍ത്തെടുക്കുന്ന ഒരു പണിയാണ്. ആ രസത്തിലേക്ക് ജാനകിയെ കൊളുത്തിയിട്ടത് ചിന്നമാളുവാണ്. ആണുങ്ങളുടെ പുഴക്കടവിലേയ്ക്ക് ചിരട്ടകളില്‍ പുളയുന്ന ഞാഞൂലുകളുമായി അവര്‍ കടന്നുചെല്ലും. കയ്യിലുടക്കാതെ ചൂണ്ടക്കൊളുത്ത് അഴിച്ചെടുത്ത് കെണിമൂര്‍ച്ചയിലേക്ക് ഇര കോര്‍ക്കും. പിന്നെ അനങ്ങാതെ മനസ്സിനെ കൈയ്യില്‍ ഉറപ്പിക്കും. മരങ്ങളെപ്പോലെ വേരുകളാഴ്ത്തി നില്‍ക്കുന്ന ആ നില്‍പ്പിലാണ് ആഗ്രഹിക്കാനുള്ള ശക്തി മനസ്സിന് ഏറ്റവും ആഴത്തില്‍ ഉണ്ടാവുന്നതെന്ന രഹസ്യം അവള്‍ മനസ്സിലാക്കി കഴിഞ്ഞു. ചായ്പിൽ നിന്നിറങ്ങി ജാനകി ആണുങ്ങള്‍ക്കൊപ്പം ഞാഞ്ഞൂലുകളെ തേടിപ്പിടിക്കുന്ന പ്രവൃത്തിയില്‍ പങ്കുചേര്‍ന്നു.
പെണ്ണൊരുത്തിയുടെ അഴിഞ്ഞുലഞ്ഞ മുടിയാണെന്ന തോന്നലില്‍ സ്വാതന്ത്ര്യത്തോടെ പുഴ വിടര്‍ന്നുകിടക്കുന്നു. തൊലിയില്‍ ചൂണ്ടവീണുണ്ടാവുന്ന ഓളങ്ങള്‍ ജാനകി കണ്ണുകളില്‍ നിറച്ചു.
കബടി…കബടി…കബടി… ശ്വാസം പിടിച്ച് മനുഷ്യര്‍ മീനുകളായി കുതറിയും വെട്ടിച്ചുമോടുന്ന കളി. ശരീര ചലനത്തില്‍ സൂക്ഷ്മത നല്‍കുന്ന ആ നിമിഷങ്ങളെ വിജയിച്ചു കഴിഞ്ഞാല്‍ പലപ്പോഴും ഏറ്റവും ഉച്ചത്തില്‍ ഉയരുന്ന ശബ്ദം പെണ്‍കുട്ടികളുടേതാണ്. മുതിര്‍ന്നവരെ അരോചകപ്പെടുത്തുന്ന ആര്‍പ്പുവിളികള്‍ക്ക് ചിന്നമാളുവിന്റെ പൂര്‍ണ്ണപിന്തുണ ഉണ്ടായിരുന്നു. നിശബ്ദമായി കളികണ്ടു നില്‍ക്കുന്ന അവരുടെ മുഖത്തേക്ക് സൂര്യന്‍ വെള്ളിലകള്‍ കുടഞ്ഞിട്ട് കടന്നു പോവും.
മണ്ണിലോ വെള്ളത്തിലോ കുതിര്‍ന്ന് വിശ്രമിക്കുന്ന ഏതെങ്കിലും നിമിഷത്തിലാവും ചിന്നമാളുവിന്റെ വിളികള്‍ കൈയ്യിലേന്തിയ കാറ്റ് ജാനകിയുടെ തോളത്തു വന്ന് തൊട്ടുവിളിക്കുക.
കുട്ടകത്തില്‍ വാതക്കൊല്ലിയും അപ്പയും തിളപ്പിച്ചുവെച്ചിട്ടുണ്ടാവും. ശരീരത്തില്‍ നല്ലെണ്ണ പുരട്ടി കുളിമുറിയിലെ കല്ലുകള്‍ക്ക് മുകളില്‍ ചിന്നമാളു ജാനകിയെ കാത്തിരിക്കും. മെടഞ്ഞ ഓലകളാല്‍ മറച്ച പെണ്ണുങ്ങളുടെ കുളിമുറി. അവിടെ കുതറിയോടാന്‍ കാത്തുനില്‍ക്കുന്ന എണ്ണയുടെയും വാസന സോപ്പുകളുടെയും മണം. മണ്ണിലേക്ക് നൂണ്ടിറങ്ങാന്‍ പരവശപ്പെടുന്ന രക്തത്തുള്ളികള്‍ പലപ്പോഴും കല്ലുകള്‍ക്കിടയില്‍ പതുങ്ങിയിരിക്കും.
വാഴയില ചെറുതായി കീറിയെടുത്ത ചകിരിയില്‍ ജാനകി സോപ്പ് പതപ്പിച്ചു. ശരീരത്തില്‍ നിന്നിളകിയ അഴുക്ക് ചെറുവഞ്ചികളായി കീഴ്‌പ്പോട്ട് തുഴഞ്ഞിറങ്ങുന്നു. അവ അരഞ്ഞാണത്തിന്റെ ചുഴികളില്‍ അകപ്പെടുന്നു. തലകുത്തനെ തൂങ്ങിയാടുന്ന പാമ്പാണ് താനെന്ന വിശ്വാസത്തില്‍ അരഞ്ഞാണത്തിന്റെ തുഞ്ച്. കുളിമുറിയിലെവിടെയെങ്കിലും സീല്‍ക്കാരം കേള്‍ക്കുന്നുണ്ടോ? ചെറിയ ശബ്ദങ്ങളെ അരിച്ചെടുക്കാന്‍ പാകത്തിന് ജാനകി ചെവികൂര്‍പ്പിച്ചു. അവളുടെ വിരലറ്റം അരഞ്ഞാണത്തിന്റെ ഓരോ പിരികളേയും തൊട്ടുമുന്നേറി.
ഓട്ടുവിളക്കുകള്‍ക്കായി മാറ്റിവെക്കപ്പെട്ട ഒരു വൈകുന്നേരം. പുളിയും ചാരവു മിട്ട് അവ തേച്ചുവെളുപ്പിക്കുന്ന തിരക്കിലാണ് ചിന്നമാളുവിന്റെ മരുമക്കള്‍. തങ്ങളുടെ സംസാരം ആരും കേള്‍ക്കുന്നില്ലെന്ന് ഉറപ്പിക്കാന്‍ ഇടയ്ക്കിടയ്ക്ക് അവര്‍ കാഴ്ചയെ കറക്കി.
“ഈ പ്രായത്തിലും ആണുങ്ങളെ വശീകരിക്കുന്ന ഒരുതരം ഗന്ധം അമ്മയുടെ ശരീരത്തിലുണ്ട്,” ചെറിയ മരുമകള്‍ രാധ ഉറപ്പിച്ചുപറഞ്ഞു.
ഓരോ മരുമക്കളും അത് ശരിവെച്ചു.
“സന്ധ്യാനേരങ്ങളില്‍ വേലിക്കല്‍ ആരുടേയോ കാല്‍പ്പെരു മാറ്റം കേള്‍ക്കുന്നു,” എന്നായി മറ്റൊരുവള്‍.
“രാത്രിയിലാരോ ജനലിനരികിലൂടെ കടന്നുപോവുന്നു”വെന്ന് വേറൊരുവള്‍.
മിന്നാമിനുങ്ങുകളുടെ രാത്രികള്‍ വീണ്ടും കണ്ണുതുറന്നു. ഓട്ടുവിളക്കുകള്‍ തെളിയുകയും കെടുത്തപ്പെടുകയും ചെയ്തു. ആളുകളുടെ വിരലുകള്‍ പ്രകാശത്തെ നീട്ടിവരച്ചുകൊണ്ടിരുന്നു.
ഓലമേഞ്ഞ കക്കൂസിലിരുന്ന് ഒരുവള്‍ പുറത്തിരിക്കുന്നവളോട് സംസാരിച്ചു കൊണ്ടിരുന്നു.
“രാത്രിയൊന്നും തള്ളയ്ക്ക് വെളിക്കിറങ്ങാന്‍ വരാന്‍ ഒരുപേടീംമി ല്ല. വിളക്കുപോലും എടുക്കാറില്ല.” പുറത്തിരുന്നവള്‍ ഓട്ടുവിളക്കിന്റെ തീക്കട്ട നാളങ്ങളില്‍നിന്ന് കുത്തിയിളക്കി.
“ചിലപ്പോള്‍ തള്ളയ്ക്ക് വേറെവല്ല പണിയുമാവും,”  രണ്ടുപേരും ഒരുമിച്ച് ചിരിച്ചു. ആ ചിരിയില്‍ ഓട്ടുവിളക്ക് അണഞ്ഞ് തട്ടിമറിഞ്ഞു.
അടുത്ത പകല്‍ വീട് ആളനക്കങ്ങള്‍ക്കൊണ്ട് നിറഞ്ഞു. ചിന്നമാളു അരഞ്ഞാണം അലക്കുകാരത്തില്‍ കുതിര്‍ക്കാനിട്ടിരുന്നു.
‘അമ്മ എന്താണ് കാണിക്കുന്നത്. വല്ല വിചാരവുമുണ്ടോ? ആളുകളെക്കൊണ്ട് പറയിപ്പിക്കാനായി മൂത്തവന്‍ സംസാരിച്ചുതുടങ്ങി.
‘ഒരു അരഞ്ഞാണവും ഇമ്മാതിരി കണ്ണില്‍ കുത്തുന്ന ബ്ലൗസുകളും. ആളുകള്‍ എന്തൊക്കെയാ സംസാരിക്കുന്നതെന്നറിയാമോ?
“രാത്രിയില്‍ ആരൊക്കെയാണ് ഇവിടെ വന്നുപോവുന്നത്,”  ഇളയവന്‍ ഇടയ്ക്ക് കയറി.
ഉയരാന്‍ ശ്രമിച്ച ജാനകിയുടെ ശബ്ദത്തെ ചുറ്റുമുള്ളവര്‍ പിടിച്ചുഞെരിച്ചു. മിണ്ടരുത് തേവിടിശ്ശിയെന്ന് അവര്‍ ആക്രോശിച്ചു.
എല്ലാവരും നോക്കിനില്‍ക്കെ ചിന്നമാളു അണിഞ്ഞിരുന്ന മഞ്ഞ ബ്ലൗസിന്റെ കൊളുത്തുകള്‍ ഊരി. മുലകളെ വേദനിപ്പിക്കാത്ത വിധത്തില്‍ വെളുത്ത് നേര്‍ത്ത തുണിയിലെ കച്ച ഒട്ടിക്കിടക്കുന്നു. അലക്കുകാരത്തില്‍നിന്ന് അരഞ്ഞാണമെടുത്ത് ചിന്നമാളു ഊരിയെടുത്ത ബ്ലൗസിന് മുകളിലേക്കുവെച്ചു. മിഴിച്ച കണ്ണുകള്‍ക്ക് മുന്നിലൂടെ അവര്‍ മുറ്റത്തേക്കിറങ്ങി. കല്‍പ്പടവുകളും ഇടവഴിയും കടന്ന് പുഴക്കരയിലേക്ക്. ചിന്നമാളു തിണ്ടില്‍ കാല്‍നീട്ടിയിരുന്നു. മരങ്ങള്‍ക്കിടയില്‍ ഒളിപ്പിച്ചിരുന്ന ചൂണ്ടയില്‍ ഞാഞ്ഞൂലുകളെ കോര്‍ത്ത് പുഴയിലേക്ക് നീട്ടിയെറിഞ്ഞു. പിന്നാലെ ഓടിയെത്തിയ കാറ്റ് തന്റെ തണുത്ത കൈനീട്ടി അവരെ പുതപ്പിച്ചു. പതുക്കെ ഉടലില്‍ കാട്ടുപൂക്കളുടെ ഗന്ധം പടര്‍ന്നു.
കാറ്റും പുഴയും കൂടുതല്‍ സുന്ദരമാവുകയും, നാട്ടുകാരും വീട്ടുകാരും കൂടുതല്‍ പരിഭ്രാന്തരാവുകയും ചെയ്ത ആ ദിനം വര്‍ഷങ്ങള്‍ക്കുശേഷം ജാനകി ഓര്‍ത്തെടുത്തു. മാസങ്ങളുടെ അലച്ചിലിനുശേഷം വിവാഹമോചനം നേടിയ ദിനമായിരുന്നു അന്ന്.
ഓട്ടോയില്‍ നിന്നിറങ്ങി ജാനകി മാര്‍ക്കറ്റിന്റെ തിണര്‍ത്ത വഴികളിലൂടെ നടന്നു. പഴയകെട്ടിടങ്ങള്‍ മുറിപ്പെട്ട കവിള്‍ത്തടങ്ങള്‍ തട്ടിക്കുടഞ്ഞ് അവള്‍ക്ക് നേരെ ചിരിപടര്‍ത്തി. അരഞ്ഞാണംപോലെ നീണ്ടികിടക്കുന്ന വെള്ളിയാഭരണ കടകളുടെ നീണ്ടനിരയിലേക്ക് അവ വിരൽചൂണ്ടി.
തിരമാലപ്പിരികളുള്ള അരഞ്ഞാണത്തിന്റെ കൊളുത്ത് ജാനകി വയറില്‍ അമര്‍ന്ന് കിടക്കുന്ന രീതിയിലാക്കി. യോനിയില്‍ തട്ടുംവിധം അവളതിന്റെ തലപ്പുകള്‍ മുറിപ്പിച്ചു. പതുക്കെ തൊലിയില്‍ ചൂണ്ടക്കൊളുത്ത് വീഴുമ്പോള്‍ ഇക്കിളിപ്പെട്ട പുഴ അവളിലേക്ക് എടുത്തുചാടി. കബടിക്കളത്തിലെ വേഗത കാലുകള്‍ തുപ്പലുതൊട്ട് മറിച്ചു. ഊഞ്ഞാലാട്ടത്തിലെന്നോണം കണങ്കാൽ കുത്തിയുയര്‍ന്ന് ജാനകി സ്വന്തം ശരീരത്തിലേക്ക് പറന്നു.",https://malayalam.indianexpress.com/literature/arsha-kabani-short-story-aranjanam-524336/
58,WhatsApp: ചാറ്റ് ഹിസ്റ്ററി ട്രാൻസ്ഫർ ചെയ്യാൻ സംവിധാനം; വാട്സ്ആപ്പിന്റെ പുതിയ ഫീച്ചർ,2021-08-12 10:58:03,"ആൻഡ്രോയിഡ് ഫോണിൽ നിന്നും ഐഫോണിലേക്കും തിരിച്ചും ചാറ്റ് ഹിസ്റ്ററി മാറ്റാനുള്ള സംവിധാനം അവതരിപ്പിക്കുന്നതായി വാട്സ്ആപ്പ് പ്രഖ്യാപിച്ചു. പുതിയ ഫീച്ചർ വരുന്നതോടെ മൊബൈൽ ഓപറേറ്റിങ് സിസ്റ്റം മാറിയാലും വോയിസ് മെസ്സേജുകളും ചിത്രങ്ങളും അടക്കമുള്ള സംവിധാനങ്ങൾ മറ്റു ഫോണിലേക്ക് മാറ്റാൻ സാധിക്കുമെന്ന് കമ്പനി വ്യക്തമാക്കി.
“ഉപയോക്താക്കൾക്ക് അവരുടെ വാട്ട്‌സ്ആപ്പ് ചാറ്റ് ഹിസ്റ്ററി ഒരു ഓപ്പറേറ്റിംഗ് സിസ്റ്റത്തിൽ നിന്ന് മറ്റൊന്നിലേക്ക് സുരക്ഷിതമായി മാറ്റുന്നത് എളുപ്പമാക്കുന്നതിൽ ഞങ്ങൾ ആവേശഭരിതരാണ്” എന്ന് വാട്സ്ആപ്പ് പ്രോഡക്ട് മാനേജർ സന്ദീപ് പരുചുരി പറഞ്ഞു.
പുതിയ ഫീച്ചർ ആൻഡ്രോയിഡിലും ഐഒഎസിലും ലഭ്യമാകും. അതായത് ഉപയോക്താക്കൾക്ക് രണ്ടു ഓപറേറ്റിങ് സിസ്റ്റത്തിൽ നിന്നും ചാറ്റ് ഹിസ്റ്ററി അങ്ങോട്ടും ഇങ്ങോട്ടും മാറ്റാൻ സാധിക്കും.
ആൻഡ്രോയിഡ് ഉപയോക്താക്കൾക്ക് വരുന്ന ആഴ്ചകളിൽ ഈ ഫീച്ചർ ലഭിക്കും. എന്നാൽ പുതിയ സാംസങ് ഗാലക്‌സി ഫോണുകളിൽ ഈ ഫീച്ചർ ലഭ്യമാണെന്ന് വാട്സ്ആപ്പ് അറിയിച്ചു. സാംസങ് കഴിഞ്ഞ ദിവസം പുറത്തിറക്കിയ ഗാലക്‌സി സെഡ് ഫോൾഡ് 3, ഗാലക്‌സി സെഡ് ഫ്ളിപ് 3 ഫോണുകളിലാണ് ഫീച്ചർ ലഭ്യമായിരിക്കുന്നത്. ആൻഡ്രോയിഡ് 10നും അതിനു മുകളിലുള്ള വേർഷനുകളിലും മാത്രമാണ് ഈ ഫീച്ചർ ലഭ്യമാവുകയുള്ളു എന്നും വാട്സ്ആപ്പ് വ്യക്തമാക്കി.
Also read: WhatsApp: ടൈപ്പ് ചെയ്യാൻ മടിയാണോ? വാട്സ്ആപ്പിൽ ടൈപ്പ് ചെയ്യാതെയും ടെക്സ്റ്റ് മെസ്സേജ് അയക്കാം; അറിയാം",https://malayalam.indianexpress.com/tech/whatsapp-to-roll-out-chat-history-transfer-feature-android-ios-details-544140/
59,ക്രയോജനിക് ഘട്ടത്തിൽ പാളിച്ച; ഇഒഎസ്-03 വിക്ഷേപണം പരാജയം,2021-08-12 14:52:17,"ന്യൂഡൽഹി: ഇന്ത്യയുടെ ഭൗമനിരീക്ഷണ ഉപഗ്രഹം ജിഎസ്എൽവി എഫ്10 വിക്ഷേപണം ഉദ്ദേശിച്ച ലക്ഷ്യം കൈവരിക്കാൻ കഴിഞ്ഞില്ല. വിക്ഷേപണത്തിന് ക്രയോജനിക് ഘട്ടത്തിൽ പാളിച്ച സംഭവിച്ചതിനാലാണ് വിക്ഷേപണം പൂർത്തിയാക്കാൻ സാധിക്കാതിരുന്നതെന്ന് ഐഎസ്ആർഒ അറിയിച്ചു.
51.70 മീറ്റർ ഉയരമുള്ള ജിഎസ്എൽവി എഫ്10 26 മണിക്കൂർ കൗണ്ട് ഡൗണിന് ശേഷം ഇന്ന് പുലർച്ചെ 05. 43നാണ് ഇഒഎസ്-03യുമായി ശ്രീഹരിക്കോട്ടയിലെ രണ്ടാമത്തെ വിക്ഷേപണത്തറയിൽ നിന്ന് വിജയകരമായി കുതിച്ചുയർന്നത്.
വിക്ഷേപണത്തിന്റെ ആദ്യ രണ്ടു ഘട്ടങ്ങളും വിജയകരമായിരുന്നു. എന്നാൽ സാങ്കേതികമായ അപാകതയെത്തുടർന്ന് ഉയർന്ന ക്രയോജനിക് ഘട്ടത്തിൽ ജ്വലനം നടന്നില്ലെന്ന് ഐഎസ്ആർഒ അറിയിച്ചു.  ക്രയോജനിക് ഘട്ടം പ്രവർത്തിക്കാതിരുന്നതോടെ ഉപഗ്രഹത്തെ നിർദിഷ്ട ഭ്രമണപഥത്തിൽ എത്തിക്കാൻ കഴിഞ്ഞില്ല.
“ക്രയോജനിക് ഘട്ടത്തിൽ സാങ്കേതിക അപാകത കണ്ടെത്തിയതിനാൽ (ദൗത്യം) പൂർണമായി പൂർത്തിയാക്കാനായില്ല. ഇത് എന്റെ എല്ലാ സുഹൃത്തുക്കളോടും പറയാൻ ഞാൻ ആഗ്രഹിക്കുന്നു,”  ഐഎസ്ആർഒ ചെയർമാൻ കെ.ശിവൻ പറഞ്ഞു.
പലതവണ മാറ്റിവച്ചശേഷമാണ് ഇഒഎസ്-03യുടെ വിക്ഷേപണം നടക്കുന്നത്. കഴിഞ്ഞവര്‍ഷം മാര്‍ച്ചില്‍ ലക്ഷ്യമിട്ടിരുന്ന വിക്ഷേപണം അവസാന ഘട്ടത്തില്‍ മാറ്റുകയായിരുന്നു. തുടര്‍ന്ന് കോവിഡ് പ്രതിസന്ധിമൂലം വൈകിയ വിക്ഷേപണം ഈ വര്‍ഷം മാര്‍ച്ചില്‍ ഉദ്ദേശിച്ചെങ്കിലും സാധ്യമായില്ല.
പ്രളയവും ചുഴലിക്കാറ്റും പോലുള്ള പ്രകൃതിദുരന്തങ്ങളുടെ തത്സമയ നിരീക്ഷണം സാധ്യമാക്കുന്ന ഭൗമ നിരീക്ഷണ ഉപഗ്രഹമാണ് ഇഒഎസ് -03.
Also read: ഭൗമനിരീക്ഷണ ഉപഗ്രഹം ഇഒഎസ്-03 വിക്ഷേപണം 12ന്",https://malayalam.indianexpress.com/tech/isro-earth-observation-satellite-eos-03-launch-gslv-f10-sriharikota-544068/
60,WhatsApp: വാട്സ്ആപ്പ് വെബിൽ ഇനി ചിത്രങ്ങൾ എഡിറ്റ് ചെയ്യാം; പുതിയ ഫീച്ചറുകൾ അവതരിപ്പിച്ചു,2021-08-11 15:12:07,"വാട്സ്ആപ്പിന്റെ വെബ്സൈറ്റ് സംവിധാനമായ വാട്സ്ആപ്പ് വെബിൽ പുതിയ ഫീച്ചറുകൾ അവതരിപ്പിച്ചു വാട്സ്ആപ്പ്. ചിത്രങ്ങൾ അയക്കുന്നതിന് മുൻപ് എഡിറ്റ് ചെയ്യാനുള്ള സംവിധാനമാണ് വാട്സ്ആപ്പ് ഒരുക്കിയിരിക്കുന്നത്. മൊബൈൽ പതിപ്പിന് സമാനമായ വെബ് അനുഭവം നൽകുന്നതാണ് പുതിയ ഫീച്ചർ. മൊബൈൽ പതിപ്പിലേക്ക് പുതിയ ഇമോജികളും വാട്സ്ആപ്പ് അവതരിപ്പിച്ചിട്ടുണ്ട്.
വാട്സ്ആപ്പ് വെബ് ആപ്ലിക്കേഷനിലെ പുതിയ ഇമേജ് എഡിറ്റിംഗ് ടൂളുകൾ പുതിയ ‘ഡ്രോയിംഗ് ടൂൾസ്’ ബണ്ടിലിന്റെ ഭാഗമാണ്, ഇത് ചിത്രങ്ങൾ അയക്കുന്നതിന് മുൻപ് എഡിറ്റ് ചെയ്യാൻ ഉപയോക്താക്കളെ അനുവദിക്കുന്നു. വാട്ട്‌സ്ആപ്പിന്റെ സ്മാർട്ട്‌ഫോൺ ആപ്പുകളിൽ ഈ ഫീച്ചർ ദീർഘകാലമായി ലഭ്യമാണ്. ചിത്രങ്ങൾ അയക്കുന്നതിന് മുൻപ് മാർക്ക് ചെയ്യാനും ഇമോജി ഉൾപ്പെടുത്താനും  ഫിൽട്ടറുകളും ടെക്സ്റ്റുകളും ചേർക്കാൻ അനുവദിക്കുകയും ചെയ്യുന്നതാണ് ഇത്.
ഇനി മുതൽ വെബ് പതിപ്പിലും ഈ സംവിധാനം ലഭിക്കും. ഉപയോക്താക്കൾക്ക് ചിത്രത്തിന് മുകളിൽ വരക്കാനും സ്റ്റിക്കറുകൾ ചേർക്കാനും സാധിക്കും. ചിത്രങ്ങൾ അയക്കുന്നതിന് മുൻപ് ക്രോപ് ചെയ്യാനും റൊട്ടേറ്റ് ചെയ്യാനും ഇതിൽ സാധിക്കും.
മൊബൈലിൽ ഉപയോഗിക്കുന്ന രീതിയിൽ തന്നെയാണ് വെബിലും ഉപയോഗിക്കാനാവുക. ചാറ്റ് വിൻഡോയിൽ താഴെ ചിത്രം അയക്കാനുള്ള ഓപ്‌ഷൻ തിരഞ്ഞെടുത്ത് അതിൽ ആവശ്യമായ എഡിറ്റിങ് നടത്തി അയക്കാം. എഡിറ്റ് ചെയ്യാതെയും ചിത്രങ്ങൾ അയക്കാൻ കഴിയും.
Also read: Covid-19 Vaccine Certificate in WhatsApp: വാക്സിൻ സർട്ടിഫിക്കറ്റ് വാട്സ്ആപ്പിൽ ലഭിക്കും; ചെയ്യേണ്ടത് ഇത്രമാത്രം
വാട്സ്ആപ്പിന്റെ ഏറ്റവും പുതിയ മൊബൈൽ വേർഷനായ 2.21.16.10 ൽ കൂടുതൽ ഇമോജികൾ ഉൾപ്പെടുത്തി. വാട്സ്ആപിന്റെ ആൻഡ്രോയിഡ് ഐഒഎസ് പതിപ്പുകളിൽ പുതിയ ഇമോജികൾ കണ്ടതായി വാബീറ്റ ഇൻഫോ റിപ്പോർട്ട് ചെയ്‌തു.
ഒന്നിലധികം തൊലി നിറത്തിലുള്ള ദമ്പതികൾ, ചുംബിക്കുന്ന ദമ്പതികൾ, സർപ്പിളാകൃതികളുള്ള കണ്ണുകൾ, മേഘ ഇമോജിയിൽ ഒരു മുഖം എന്നിവയാണ് പുതിയ ഇമോജികൾ. പുരുഷന്മാർക്കും സ്ത്രീകൾക്കും വ്യത്യസ്ത ചർമ്മ നിറങ്ങളും ഹെയർസ്റ്റൈലുകളും താടിയുള്ള ഇമോജികളുമുള്ള പുരുഷന്മാർക്കും സ്ത്രീകൾക്കും പുതിയ ഇമോജികളും ഉണ്ടാകും. മൊത്തം 217 പുതിയ ഇമോജികൾ പ്ലാറ്റ്‌ഫോമിലേക്ക് വരുമെന്നാണ് റിപ്പോർട്ട്.
ആപ്പിന്റെ ബീറ്റ പതിപ്പിൽ ഉപയോഗിക്കുന്നവർക്കാണ് ഇപ്പോൾ ഇമോജി ഉപയോഗിക്കാൻ കഴിയുക.അയക്കുന്ന ആൾക്കും ലഭിക്കുന്ന ആൾക്കും ബീറ്റ പതിപ്പ് ആയിരിക്കണം.",https://malayalam.indianexpress.com/tech/whatsapp-new-features-include-image-editor-for-web-new-emojis-for-mobile-543836/
61,Xiaomi Mi MIX 4: ഷവോമി എംഐ മിക്സ് 4 പുറത്തിറങ്ങി; വിലയും സവിശേഷതകളും അറിയാം,2021-08-11 13:44:23,"Xiaomi Mi MIX 4: ഷാവോമിയുടെ ഏറ്റവും പുതിയ സ്മാർട്ട്ഫോണായ എംഐ മിക്സ് 4 ചൈനയിൽ പുറത്തിറങ്ങി. ഇന്ത്യൻ വില ഏകദേശം 57,360 രൂപയാണ് ഷവോമിയുടെ ഈ ഫ്ലാഗ്ഷിപ് ഫോണിന് വില വരുന്നത്. ഡിസ്‌പ്ലേയിൽ നൽകിയിരിക്കുന്ന സെൽഫി ക്യാമറ, ഫ്ലാഗ്ഷിപ് പ്രകടനം, 120വാട്ടിന്റെ അതിവേഗ ചാർജിങ് തുടങ്ങിയവയാണ് ഫോണിന്റെ പ്രധാന സവിശേഷതകൾ. എന്നാൽ ഫോൺ ഇന്ത്യൻ വിപണിയിൽ എപ്പോൾ ലഭ്യമാകും എന്നത് സംബന്ധിച്ച് വ്യക്തത ലഭിച്ചിട്ടില്ല. പുതിയ എംഐ ഫോണിനെ കുറിച്ച് കൂടുതൽ അറിയാൻ തുടർന്ന് വായിക്കുക.
നാല് മോഡലുകളിലാണ് ഫോൺ ലഭിക്കുക. ഇന്ത്യൻ വില ഏകദേശം  57,360 രൂപ മുതലാണ് ഫോണിന് വില വരുക.  8ജിബി റാം + 128 ജിബി സ്റ്റോറേജും വരുന്ന ഫോണിനാണ് ഈ വില.   8ജിബി + 256ജിബി സ്റ്റോറേജും വരുന്ന മോഡലിന്  ഏകദേശം  60,800 രൂപയോളമാണ് വില വരുക.  12 ജിബി റാം  + 256 ജിബി സ്റ്റോറേജും വരുന്നതിന് 66,540 രൂപയും  നാല് മോഡലുകളിലാണ് ഫോൺ ലഭിക്കുക. ഇന്ത്യൻ വില ഏകദേശം  57,360 രൂപ മുതലാണ് ഫോണിന് വില വരുക.  8ജിബി റാം + 128 ജിബി സ്റ്റോറേജും വരുന്ന ഫോണിനാണ് ഈ വില.   8ജിബി + 256ജിബി സ്റ്റോറേജും വരുന്ന മോഡലിന്  ഏകദേശം  60,800 രൂപയോളമാണ് വില വരുക.  12 ജിബി റാം  +  512 ജിബി സ്റ്റോറേജും വരുന്ന ഏറ്റവും ഉയർന്ന മോഡലിന്  72,270 രൂപയുമാണ് വില വരുക.
പുതുതായി പുറത്തിറങ്ങിയ ഷവോമി എംഐ മിക്സ് 4 ൽ 120 ഹേർട്സ് റിഫ്രഷ് നിരക്ക് നൽകുന്ന 6.67 ഇഞ്ച് ഫുൾഎച്ഡി+ അമോഎൽഇഡി എച്ഡിആർ 10+ ഡിസ്പ്ലേയാണ് വരുന്നത്, വളഞ്ഞ അരികുകളാണ് ഇതിൽ, കോർണിംഗ് ഗൊറില്ല ഗ്ലാസ് വിക്ടസ്, 5000000: 1 കോൺട്രാസ്റ്റ് അനുപാതം, 10-ബിറ്റ് ട്രൂകളർ, 480ഹേർട്സ് ടച്ച് സാമ്പിൾ റേറ്റ് എന്നിവയും ഇതിൽ ലഭിക്കുന്നു. ഡോൾബി വിഷൻ പിന്തുണയും ഇതിനുണ്ട്.
ക്വാൽകോമിന്റെ മുൻനിരയിലുള്ള സ്‌നാപ്ഡ്രാഗൺ 888+ പ്രോസസറാണ് ഫോണിന് കരുത്ത് നൽകുന്നത്, അഡ്രിനോ 660 ജിപിയുവുമായി ചേർന്നാണ് പ്രവർത്തനം. ഇതിൽ 12ജിബി എൽപിഡിഡിആർ5 റാമും 512ജിബി യൂഎഫ്എസ് 3.1 സ്റ്റോറേജും വരുന്നു. ആൻഡ്രോയിഡ് 11നെ അടിസ്ഥാനമാക്കി എംഐയൂഐൽ ആണ് ഇത്  പ്രവർത്തിക്കുന്നത്.
പിന്നിൽ ട്രിപ്പിൾ ക്യാമറയാണ് ഇതിൽ വരുന്നത്. ഇതിലെ പ്രധാന ക്യാമറ 108എംപിയാണ്. 100 മടങ് സൂമും, എൽഇഡി ഫ്ലാഷും, ഒപ്റ്റിക്കൽ സ്റ്റെബിലൈസേഷനും നൽകുന്നു. 8എംപിയുടെ പെരിസ്‌കോപ്‌ ക്യാമറയാണ് മറ്റൊന്ന്. 13എംപി അൾട്രാ വൈഡ് ക്യാമറയും വരുന്നുണ്ട്. മുന്നിൽ ഡിസ്പ്ളേയിലായി 20 എംപി ക്യാമറയാണ് നൽകിയിരിക്കുന്നത്. അതുകൊണ്ട് തന്നെ മികച്ച ഫുൾ സ്ക്രീൻ അനുഭവം ഫോൺ നൽകും.
120 വാട്ടിന്റെ അതിവേഗ ചാർജിങ് പിന്തുണയുള്ള  4,500 എംഎഎച് ബാറ്ററിയാണ്  ഷവോമി എംഐ മിക്സിൽ വരുന്നത്.
Also read: Covid-19 Vaccine Certificate in WhatsApp: വാക്സിൻ സർട്ടിഫിക്കറ്റ് വാട്സ്ആപ്പിൽ ലഭിക്കും; ചെയ്യേണ്ടത് ഇത്രമാത്രം",https://malayalam.indianexpress.com/tech/xiaomi-mi-mix-4-with-in-display-camera-120w-fast-charge-price-specs-and-more-543763/
62,"Amazon Great Freedom Festival- Flipkart Big Saving Days: ആമസോൺ ഗ്രേറ്റ് ഫ്രീഡം ഫെസ്റ്റിവൽ, ഫ്ലിപ്കാർട്ട് ബിഗ് സേവിങ് ഡേയ്സ്- മികച്ച ഡീലുകൾ അറിയാം",2021-08-10 08:40:56,"Amazon Great Freedom Festival, Flipkart Big Savings Days sale: ആമസോൺ ഗ്രേറ്റ് ഫ്രീഡം ഫെസ്റ്റിവൽ, ഫ്ലിപ്കാർട്ട് ബിഗ് സേവിംഗ്സ് ഡേ സെയിൽ എന്നിവ ഉടൻ ഉപഭോക്താക്കളിലേക്ക് എത്തുകയാണ്. സ്മാർട്ട്‌ഫോണുകൾ, ഓഡിയോ ഉൽ‌പ്പന്നങ്ങൾ, ടിവികൾ എന്നിവയിൽ അടക്കം മികച്ച ഡീലുകൾ ഈ ഓൺലൈൻ ഷോപ്പിങ് ഫെസ്റ്റിവലുകളിൽ സ്വന്തമാക്കാം. ഇതിൽ അഞ്ച് ആകർഷകമായ ഡീലുകൾ പരിചയപ്പെടാം.
ആപ്പിൾ ഐഫോൺ എസ്ഇ 2020 (Apple iPhone SE 2020) മോഡൽ ഫോണിന്റെ 64ജിബി ബേസ് വേരിയന്റ് ഫ്ലിപ്കാർട്ടിൽ ഇപ്പോൾ 32,999 രൂപയ്ക്ക് വിൽക്കുന്നു. 34,999 രൂപയ്ക്ക് 128 ജിബി വേരിയന്റും ലഭ്യമാവും. നിങ്ങൾക്ക് ഇപ്പോൾ വാങ്ങാൻ കഴിയുന്ന ഏറ്റവും വിലകുറഞ്ഞ ഐഫോണാണ് ഐഫോൺ എസ്ഇ. കൂടാതെ കോംപാക്റ്റ് ഫോം ഫാക്ടർ, വയർലെസ് ചാർജിംഗ്, വാട്ടർ റെസിസ്റ്റന്റ് ശേഷി എന്നിവയും ഈ ഫോണിലുണ്ട്.
സാംസങ് ഗാലക്‌സി നോട്ട് 20 കഴിഞ്ഞ വർഷത്തെ ഫ്ലാഗ്ഷിപ്പ് ഫോണാണെങ്കിലും ഇന്നും ഏറ്റവും ശക്തവും സവിശേഷതകൾ നിറഞ്ഞതുമായ സ്മാർട്ട്‌ഫോണുകളിൽ ഒന്നാണ്. ആമസോൺ സെയിലിൽ ഈ ഫോണിന്റെ ഇപ്പോൾ 8 ജിബി/256 ജിബി വേരിയന്റ് 54,999 രൂപയ്ക്ക് മിസ്റ്റിക് ബ്രോൺസ്, മിസ്റ്റിക് ഗ്രീൻ നിറങ്ങളിൽ ലഭ്യമാണ്. സ്റ്റൈലസ് പിന്തുണ, വയർലെസ് ചാർജിംഗ് എന്നിവയും അതിലേറെയും ഉള്ള ഒരു വലിയ സ്‌ക്രീനാണ് ഗാലക്‌സി നോട്ട് 20 സ്മാർട്ട്ഫോണിൽ.
Read More: ഓഗസ്റ്റിൽ വിപണയിലെത്താൻ സാധ്യതയുള്ള 5ജി സ്മാർട്ട്ഫോണുകൾ ഇവയാണ്
നിങ്ങൾക്ക് വാങ്ങാൻ കഴിയുന്ന ഏറ്റവും താങ്ങാവുന്ന വിലയിലുള്ള ‘സ്വിച്ച്’ ബ്രാൻഡ് ഗെയിമിങ് കൺസോളാണ് നിന്റേൻഡോ സ്വിച്ച് ലൈറ്റ്. ആമസോൺ സെയിലിൽ നിങ്ങൾക്ക് നിങ്ങൾക്ക് സ്വിച്ച് ലൈറ്റിന്റെ യെല്ലോ കോറൽ നിറങ്ങളിലുള്ള കൺസോളുകൾ വെറും 18,499 രൂപയ്ക്ക് സ്വന്തമാക്കാം. ഗ്രേ കൺസോൾ 21,490 രൂപയ്ക്കും സ്വന്തമാക്കാം. സ്വിച്ച് ലൈറ്റ് കൺസോൾ ഹാൻഡ്‌ഹോൾഡ് മോഡിനെ പിന്തുണയ്ക്കുന്ന എല്ലാ ഗെയിമുകളും സ്വിച്ച് സ്റ്റോർ കളിക്കാൻ നിങ്ങളെ അനുവദിക്കുന്നു.
ആപ്പിളിന്റെ എയർപോഡ്സ് പ്രോ കമ്പനിയുടെ ഫ്ലാഗ്ഷിപ്പ് ട്രൂലി വയർലെസ് ഇയർബഡുകളാണ്, നിലവിൽ 18,999 രൂപയ്ക്ക് ആമസോൺ ഫ്ലിപ്കാർട്ട് സെയിലുകളിൽ ഇവ ലഭ്യമാണ്. എയർപോഡ്സ് പ്രോയിൽ ആക്ടീവ് വോയ്സ് കാൻസലേഷൻ, വയർലെസ് ചാർജിംഗ്, സിലിക്കൺ ഇയർ ടിപ്പുകൾ എന്നീ ഫീച്ചറുകളുണ്ട്.
Read More:  WhatsApp: ടൈപ്പ് ചെയ്യാൻ മടിയാണോ? വാട്സ്ആപ്പിൽ ടൈപ്പ് ചെയ്യാതെയും ടെക്സ്റ്റ് മെസ്സേജ് അയക്കാം; അറിയാം
ആമസോണിന്റെ എക്കോ ഷോ സ്മാർട്ട് സ്പീക്കർ സീരീസിന് ആമസോൺ സെയിൽ സമയത്ത് ഒരു വിലക്കിഴിവ് ലഭിക്കുന്നു. ആമസോൺ എക്കോ ഷോ അഞ്ചാം ജെനറേഷൻ 1 4,499 രൂപയ്ക്കും ജെനറേഷൻ രണ്ട് 6,999 രൂപയ്ക്കും എക്കോ ഷോ 8 ന് 7,999 രൂപയ്ക്കും ലഭ്യമാണ്. എക്കോ ഷോ സ്മാർട്ട് സ്പീക്കർ സീരീസിൽ ഒരു ഡിസ്പ്ലേയും ഹാൻഡ്സ് ഫ്രീ മ്യൂസിക് കൺട്രോളും ഉൾക്കൊള്ളുന്നു. കൂടാതെ ബിൽറ്റ് ഇൻ ക്യാമറ വഴി വീട്ടിൽ സിസിടിവി കാമറയ്ക്ക് പകരം സംവിധാനമായും ഇവ പ്രയോജനപ്പെടുത്താം.",https://malayalam.indianexpress.com/tech/amazon-flipkart-sale-2021-iphone-se-switch-lite-more-542982/
63,Tokyo 2020: ഒളിമ്പിക്സ് ചർച്ചകളുമായി ഓൺലൈനിൽ കൂടുതൽ സജീവമായത് ഇന്ത്യക്കാർ: റിപ്പോർട്ട്,2021-08-09 18:57:49,"ഇന്നലെ അവസാനിച്ച ടോക്കിയോ ഒളിമ്പിക്സിൽ ഇന്ത്യ മികച്ച പ്രകടനം കാഴ്ചവെച്ചത് ട്രാക്കിൽ മാത്രമല്ല, ഓൺലൈനിലും കൂടിയാണ്. ഒളിമ്പിക്സ് ചർച്ചകളുമായി ഫേസ്ബുക്കിലും ഇൻസ്റ്റഗ്രാമിലും കൂടുതൽ സജീവമായത് ഇന്ത്യയാണെന്നാണ് പുതിയ ട്രെൻഡ്‌സ് റിപ്പോർട്ട്.
ഫേസ്ബുക്കിന്റേയും ഇൻസ്റ്റഗ്രാമിന്റെയും ഡാറ്റ പ്രകാരം, ഒളിമ്പിക്സ് സംബന്ധമായ ചർച്ചകളുടെ കാര്യത്തിൽ ഇന്ത്യ അമേരിക്കയെയും ബ്രസീലിനെയും മറികടന്ന് ഒന്നമതായി. അതിൽ ഏറ്റവും കൂടുതൽ ചർച്ചകൾ നടന്നിരിക്കുന്നത് ഇന്ത്യക്ക് വേണ്ടി നീരജ് ചോപ്ര ജാവലിൻ ത്രോയിൽ സ്വർണം നേടിയ ഓഗസ്റ്റ് ഏഴിനാണ്. ഒളിമ്പിക്സ് സമയത്ത് സോഷ്യൽ മീഡിയയിൽ ഏറ്റവും കൂടുതൽ മെൻഷൻ ചെയ്യപ്പെട്ട രണ്ടാമത്തെ താരമായി നീരജ് ചോപ്ര മാറുകയും ചെയ്തു. അമേരിക്കയുടെ ജിമ്നാസ്റ്റിക് താരമായ സിമോൺ ബിൽസ് ആണ് ഒന്നാമത്.
ഇൻസ്റ്റഗ്രാമിലെ ഫോളോവർമാരുടെ എണ്ണത്തിലും നീരജ് ചോപ്ര നേട്ടമുണ്ടാക്കി. 2.8 മില്യൺ ഫോളോവെയ്‌സിനെയാണ് നീരജിന് പുതുതായി ഇൻസ്റ്റഗ്രാമിൽ ലഭിച്ചത്. ആഗോളതലത്തിൽ ഇൻസ്റ്റഗ്രാമിൽ കൂടുതൽ മെൻഷൻ ചെയ്യപ്പെട്ട താരവും നീരജാണ്.
നീരജ് ചോപ്രയുടെ വെരിഫൈഡ് ഇൻസ്റ്റാഗ്രാം അക്കൗണ്ടായ @neeraj____chopra യിലൂടെ പലപ്പോഴും അദ്ദേഹത്തിന്റെ മത്സര തയ്യാറെടുപ്പുകളുടെയും മുമ്പത്തെ പ്രകടനങ്ങളിൽ നിന്നുള്ള ക്ലിപ്പുകളുടെയും ഇടയ്ക്കിടെ ആരാധകർ വരച്ച ചിത്രങ്ങളും പങ്കുവക്കാറുണ്ട്.
ബാഡ്മിന്റണിൽ വെങ്കല മെഡൽ നേടിയ സിന്ധുവും ബോക്സറായ മേരി കോമുമാണ് ഒളിമ്പിക്സ് നടന്ന ജൂലൈ 23 മുതൽ ഓഗസ്റ്റ് എട്ട് വരെയുള്ള ദിവസങ്ങളിൽ ഇൻസ്റ്റാഗ്രാമിൽ കൂടുതൽ ഫോളോവെഴ്സിനെ ലഭിച്ച മറ്റു ഇന്ത്യൻ താരങ്ങൾ.
Also read: ഭൗമനിരീക്ഷണ ഉപഗ്രഹം ഇഒഎസ്-03 വിക്ഷേപണം 12ന്
ഒളിമ്പിക്സ് വെള്ളിമെഡൽ ജേതാവായ 13കാരി റെയ്‌സ ലീൽ ആണ് പെട്ടെന്ന് കൂടുതൽ ഫോളോവെഴ്സിനെ ലഭിച്ച മറ്റൊരു താരം. ബ്രസീൽ സ്കെറ്റ്ബോർഡ് താരമായ റെയ്‌സയുടെ ‘ദേർ ഈസ് നോ ഫ്യൂച്ചർ വിത്തോട്ട് പാസ്ററ്’ എന്ന ഡോക്യുമെന്ററി ചിത്രത്തിന് 11 മില്യൺ വ്യൂസ് ആണ് ലഭിച്ചത്. താരത്തിന്  5.8 മില്യൺ ഫോളോവെഴ്സിനെയാണ് ലഭിച്ചത്. ആഗോളതലത്തിൽ ഒളിമ്പിക്സ് സമയത്ത് കൂടുതൽ ഫോളോവെഴ്സിനെ ലഭിച്ചത് താരത്തിനാണ്.",https://malayalam.indianexpress.com/tech/tokyo-2020-if-there-was-a-gold-for-being-loudest-during-olympics-india-would-have-got-it-542877/
64,"Google Drive: എന്താണ് ‘ഗൂഗിൾ ഡ്രൈവ്’, എങ്ങനെയാണ് ഉപയോഗിക്കുക?",2021-08-09 18:06:41,"What is Google Drive and how does it work?: നിങ്ങൾക്കൊരു ആൻഡ്രോയിഡ് ഉപകാരണമുണ്ടെങ്കിൽ നിങ്ങൾക്ക് ഒരു ഗൂഗിൾ അക്കൗണ്ടും ഉണ്ടായിരിക്കും. ഗൂഗിൾ അവരുടെ ഉപയോക്താക്കൾക്ക് ഗൂഗിൾ ഡ്രൈവ് ഉപയോഗിക്കാൻ അനുവാദം നൽകുന്നുണ്ട്. ഗൂഗിൾ ഡ്രൈവ് ഒരു ക്‌ളൗഡ്‌ അധിഷ്ഠിത സ്റ്റോറേജ് സംവിധാനമാണ്. അതിൽ നിങ്ങൾക്ക് ഓൺലൈനായി ഫയലുകൾ സേവ് ചെയ്‌തു വെക്കാനും അവ സ്മാർട്ഫോൺ, ടാബ്‌ലെറ്റ്, കംപ്യുട്ടർ, ഐഫോൺ, ഐപാഡ് തുടങ്ങിയ മറ്റു ഉപകരണങ്ങൾ ഉപയോഗിച്ചു തുറന്നു ഉപയോഗിക്കാനും സാധിക്കും.
ഗൂഗിൾ ഡ്രൈവിൽ 15 ജിബി വരെ സ്റ്റോറേജാണ് കമ്പനി നൽകുന്നത്. ഗൂഗിൾ ഈ അടുത്താണ് അവരുടെ സൗജന്യ പോളിസി നയം പിൻവലിച്ചത്. അതായത് നിങ്ങൾ ഗൂഗിൾ അക്കൗണ്ടിലേക്ക് ബാക്കപ്പ് ചെയ്യുന്ന ഫൊട്ടോകളും വീഡിയോകളും ഗൂഗിൾ ഡ്രൈവിൽ നൽകുന്ന 15ജിബി പരിധിയിൽ തന്നെയാണ് വരിക. നേരത്തെ ഇത് ഗൂഗിൾ ഫോട്ടോസിനു കീഴിൽ സൗജന്യ സ്റ്റോറേജ് പരിധിയിൽ ആയിരുന്നു.
How to save files on Google Drive from your PC – നിങ്ങളുടെ കമ്പ്യൂട്ടറിൽ നിന്നും എങ്ങനെ ഗൂഗിൾ ഡ്രൈവിൽ ഫയലുകൾ സേവ് ചെയ്യാം?
നിങ്ങളുടെ 15ജിബി സ്റ്റോറേജ് പരിധി അവസാനിക്കുകയാണെങ്കിൽ നിങ്ങൾക്ക് കൂടുതൽ സ്റ്റോറേജ് വാങ്ങി ഫയലുകൾ അപ്ലോഡ് ചെയ്യാൻ സാധിക്കും. ഇന്ത്യയിലെ ഉപയോക്താക്കൾക്ക് പ്രതിമാസ പ്ലാനുകളും പ്രതിവർഷ പ്ലാനുകളും ലഭ്യമാണ്. 130 രൂപക്ക് പ്രതിമാസം 100ജിബി വരെ സ്റ്റോറേജ് ഗൂഗിൾ നൽകുന്നുണ്ട്. കൂടുതൽ സ്റ്റോറേജ് വേണ്ടവർക്ക് 650 രൂപക്ക് പ്രതിമാസം 2ടിബി ഡാറ്റ ലഭിക്കുന്ന പ്ലാനും ലഭ്യമാണ്. 200 രൂപക്ക് പ്രതിമാസം 200 ജിബി ഡാറ്റ ലഭിക്കുന്ന പ്ലാനും ലഭ്യമാണ്.
ഒരു വർഷത്തേക്ക് പ്രതിമാസം 100ജിബി വേണ്ടവർക്ക് 1300 രൂപക്ക് അത് ലഭിക്കും. 6500 രൂപക്ക് ഒരുവർഷത്തേക്ക് പ്രതിമാസം 2ടിബി ഡാറ്റയും ലഭിക്കും. 15 ജിബി സ്റ്റോറേജ് തീരുകയാണെങ്കിൽ ഇമെയിൽ അയച്ചു ഉപയോക്താക്കളെ അത് അറിയിക്കുമെന്നും ഗൂഗിൾ പറഞ്ഞിട്ടുണ്ട്.
Also read: Clubhouse: നിങ്ങള്‍ ക്ലബ്ഹൗസില്‍ ഉണ്ടോ? ഓപ്പണ്‍, ക്ലോസ്ഡ് റൂമുകള്‍ എങ്ങനെ തുടങ്ങാമെന്ന് നോക്കാം",https://malayalam.indianexpress.com/tech/what-is-google-drive-and-how-does-it-work-542827/
65,Covid-19 Vaccine Certificate in WhatsApp: വാക്സിൻ സർട്ടിഫിക്കറ്റ് വാട്സ്ആപ്പിൽ ലഭിക്കും; ചെയ്യേണ്ടത് ഇത്രമാത്രം,2021-08-09 11:32:39,"How To Download Covid-19 Vaccine Certificate in WhatsApp: കോവിഡ് വാക്സിനേഷൻ സർട്ടിഫിക്കറ്റ് ഇനി വാട്സ്ആപ്പ് വഴിയും. വാട്സ്ആപ്പ് വഴി നിമിഷ നേരത്തിനുള്ളിൽ വാക്സിൻ സർട്ടിഫിക്കറ്റ് ഡൗൺലോഡ് ചെയ്യാനാവുമെന്നു കേന്ദ്ര ആരോഗ്യ മന്ത്രാലയം വ്യക്തമാക്കി.
കേരളത്തിൽ നിലവിൽ കടകൾ സന്ദർശിക്കുന്നതിനുള്ള മാനദണ്ഡങ്ങളിലൊന്ന് കോവിഡ് വാക്സിൻ സ്വീകരിച്ചിരിക്കുക എന്നതാണ്. ഈ സാഹചര്യത്തിൽ വാക്സിൻ സർട്ടിഫിക്കറ്റ് ഹാജരാക്കേണ്ടി വരും. കൂടാതെ പല സംസ്ഥാനങ്ങളും മറ്റ് സംസ്ഥാനങ്ങളിൽ നിന്നുള്ളവർക്ക് പ്രവേശനം നൽകുന്നതിന് വാക്സിൻ എടുത്തതിന്റെ തെളിവ് ഹാജരാക്കുന്നത് നിർബന്ധമാക്കിയിട്ടുണ്ട്.
Read More: How to Link Passport With Covid Vaccine Certificate: പാസ്പോർട്ടും വാക്സിൻ സർട്ടിഫിക്കറ്റും ബന്ധിപ്പിക്കുന്നതെങ്ങനെ?
നിലവിൽ കോവിൻ പോർട്ടലിൽ നിന്നായിരുന്നു വാക്സിൻ സർട്ടിഫിക്കറ്റ് ലഭ്യമാക്കിയിരുന്നത്. എന്നാൽ ഇപ്പോൾ വാട്സ്ആപ്പ് വഴിയുള്ള സംവിധാനം വാക്സിൻ സർട്ടിഫിക്കറ്റ് ഡൗൺലോഡ് ചെയ്യുന്നത് എളുപ്പമാക്കിയിരിക്കുകയാണ്.
മൈഗവ് കൊറോണ ഹെൽപ് ഡെസ്ക് (MyGov Corona Helpdesk) വഴിയാണ് വാട്സ്ആപ്പിലൂടെ വാക്സിൻ സർട്ടിഫിക്കറ്റ് ലഭ്യമാക്കുക. മൈഗവ് ഹെൽപ് ഡെസ്കിന്റെ +91 9013151515 എന്ന നമ്പറിലേക്ക് വാട്സ്ആപ്പിൽനിന്ന് സന്ദേശം അയച്ചാണ് വാക്സിൻ സർട്ടിഫിക്കറ്റ് ഡൗൺലോഡ് ചെയ്യേണ്ടത്.",https://malayalam.indianexpress.com/tech/how-to-download-covid-19-vaccine-certificate-in-whatsapp-mygov-corona-helpdesk-542287/
66,"Clubhouse: നിങ്ങള്‍ ക്ലബ്ഹൗസില്‍ ഉണ്ടോ? ഓപ്പണ്‍, ക്ലോസ്ഡ് റൂമുകള്‍ എങ്ങനെ തുടങ്ങാമെന്ന് നോക്കാം",2021-08-08 14:55:47,"How to start Open and Closed Rooms in Clubhouse Application: ക്ലബ്ഹൗസ് ഒരു ലൈവ് ഓഡിയോ പ്ലാറ്റ്ഫോമാണ്. ഉപയോക്താക്കള്‍ക്ക് അവരുടെ താത്പര്യം അനുസരിച്ച് ഗ്രൂപ്പുകളില്‍ ജോയിന്‍ ചെയ്യാന്‍ സാധിക്കും. ആപ്ലിക്കേഷന്‍ ആദ്യം ഐ.ഒ.എസില്‍ മാത്രമായിരുന്നെങ്കിലും പിന്നീട് ആന്‍ഡ്രോയിഡിലും ലഭ്യമായി. നിലവില്‍ ഒരു കോടിയിലധികം പേരാണ് ഗൂഗിള്‍ സ്റ്റോറില്‍ നിന്ന് ക്ലബ്ഹൗസ് ഡൗണ്‍ലോഡ് ചെയ്തിട്ടുള്ളത്.
ക്ലബ്ഹൗസില്‍ റൂം എന്നാണ് ചര്‍ച്ചകള്‍ നടക്കുന്ന ഗ്രൂപ്പുകളെ വിശേഷിപ്പിക്കുന്നത്. ഓപ്പണ്‍ റൂമില്‍ ഏത് ഉപയോക്താക്കള്‍ക്കും പ്രവേശിക്കാന്‍ സാധിക്കും. എന്നാല്‍ ക്ലോസ്ഡ് റൂമില്‍ തിരഞ്ഞെടുക്കപ്പെട്ട ഉപയോക്താക്കള്‍ക്ക് മാത്രമാണ് പങ്കെടുക്കാന്‍ സാധിക്കുകയുള്ളു. ക്ലബ് ഹൗസില്‍ ഓപ്പണ്‍ റൂമുകളും, ക്ലോസ്ഡ് റൂമുകളും ആരംഭിക്കുന്നത് എങ്ങനെയെന്ന് നോക്കാം.
ശ്രദ്ധിക്കുക. സോഷ്യല്‍ റൂമും, ഓപ്പണ്‍ റൂമും തുടങ്ങാനുന്നതിന് ഒരു രീതി മാത്രമാണ് ഉള്ളത്. എന്നാല്‍ ഓപ്പണ്‍ റൂമില്‍ ആര്‍ക്കും പ്രവേശിക്കാം, സോഷ്യല്‍ റൂമില്‍ നിങ്ങളെ ഫോളോ ചെയ്യുന്നവര്‍ക്ക് മാത്രമേ സാധിക്കു.
റൂമില്‍ ഉള്ളപ്പോഴും നിങ്ങള്‍ മറ്റുള്ളവരെ സ്വാഗതം ചെയ്യാനും, ചര്‍ച്ചയിലേക്കുള്ള ലിങ്ക് ഷെയര്‍ ചെയ്യാനും സാധിക്കും. വലത് വശത്ത് മുകളില്‍ കാണുന്ന മൂന്ന് ഡോട്ടുകള്‍ സെലക്ട് ചെയ്യുക. ഷെയര്‍ റൂം എന്ന ഓപ്ഷന്‍ തിരഞ്ഞെടുക്കുക. ഹോസ്റ്റ് ഓപ്ഷന്‍ ഉപയോഗിച്ച് ലിങ്കോ, റൂമോ നിങ്ങള്‍ ഷെയര്‍ ചെയ്യാന്‍ കഴിയുന്നതാണ്.
Also Read: WhatsApp: വാട്സ്ആപ്പിലെ ഡിലീറ്റഡ് മെസ്സേജുകൾ വായിക്കാൻ വഴിയുണ്ട്; അറിയാം",https://malayalam.indianexpress.com/tech/how-to-start-open-and-closed-rooms-in-clubhouse-application-542157/
67,ഓഗസ്റ്റിൽ വിപണയിലെത്താൻ സാധ്യതയുള്ള 5ജി സ്മാർട്ട്ഫോണുകൾ ഇവയാണ്,2021-08-07 17:19:43,"List of 5G phones expected to launch in August: റിയൽമി, സാംസങ്, ഷവോമി തുടങ്ങിയ ബ്രാൻഡുകളുടെ ഉൾപ്പടെ നിരവധി സ്മാർട്ട്‌ഫോണുകളാണ് ഈ വർഷം വിപണയിൽ എത്തുമെന്ന് പ്രതീക്ഷിക്കുന്നത്. റിയൽമി സിഇഒ മാധവ് ശേത്ത് അടുത്തിടെ റിയൽമി ജിടി 5ജി സീരീസ് ഇന്ത്യയിൽ അവതരിപ്പിക്കുന്ന തീയതി സ്ഥിരീകരിച്ചിരുന്നു. ഓഗസ്റ്റ് 11ന് സാംസങ് ഗാലക്സി അൺപാക്ക്ഡ് ഇവന്റ് നടത്താൻ തയ്യാറെടുക്കുകയാണ്. ചടങ്ങിൽ കമ്പനി ഗാലക്സി സെഡ് ഫ്ലിപ്പ്3, ഗാലക്സി സെഡ് ഫോൾഡ്2, പുതിയ സ്മാർട്ട് വാച്ചുകൾ എന്നിവ പുറത്തിറക്കുമെന്നാണ് പ്രതീക്ഷിക്കുന്നത്. വരും ആഴ്ചകളിൽ, ഷവോമി എംഐ മിക്സ് 4, ഐകൂ 8 5ജി എന്നിവയുടെ ലോഞ്ചും കാണാം. 2021 ഓഗസ്റ്റിൽ പുറത്തിറങ്ങുന്ന ഫോണുകളെ കുറിച്ചു കൂടുതൽ അറിയാൻ തുടർന്ന് വായിക്കുക.
Realme GT 5G – റിയൽമി ജിടി 5ജി
ആസ്ക് മാധവ് പരിപാടിയുടെ ഏറ്റവും പുതിയ എപ്പിസോഡിൽ, കമ്പനി സിഇഒ റിയൽ‌മി ജിടി 5ജിയുടെ ഇന്ത്യൻ മോഡലിന് ആഗോള വേരിയന്റിന് സമാനമായ സവിശേഷതകൾ ഉണ്ടായിരിക്കുമെന്ന് വെളിപ്പെടുത്തിയിരുന്നു. ഉപയോക്താക്കൾക്ക് അതേ കളറുകളിൽ ലഭിക്കുമെന്നും അദ്ദേഹം സ്ഥിരീകരിച്ചു. റിയൽ‌മി ജിടി 5ജി സീരീസ് ഇതിനകം ചൈനയിൽ ലഭ്യമാണ്, ബ്ലൂ, സിൽവർ, റേസിംഗ് യെല്ലോ (വെഗൻ ലെതർ ഫിനിഷ്) കളർ ഓപ്ഷനുകളിലാണ് ഫോൺ ഇറങ്ങിയിട്ടുള്ളത്.
റിയൽമിയുടെ മുൻനിര ഫോണായ റിയൽ‌മി ജിടി 5ജിയിൽ 6.43 ഇഞ്ച് ഫുൾ എച്ച്ഡി+ അമോഎൽഇഡി ഡിസ്‌പ്ലേയും 120ഹേർട്സ് റിഫ്രെഷ് നിരക്കും വരുന്നു. ചൈനീസ് വേരിയന്റിൽ ക്വാൽകോം സ്‌നാപ്ഡ്രാഗൺ 888 പ്രോസസ്സറാണ്, ഇതിന് 12 ജിബി റാമും 256 ജിബി സ്റ്റോറേജും ഉണ്ട്. പിന്നിൽ 64 എംപി സോണി ഐഎംഎക്സ് 682 പ്രൈമറി സെൻസർ ഉൾപ്പെടുന്ന ട്രിപ്പിൾ ക്യാമറയാണ്, 4,500 എംഎഎച്ച് ബാറ്ററിയുമായി വരുന്ന ഫോണിൽ 65വാട്ടിന്റെ അതിവേഗ ചാർജിങ് സംവിധാനം ഉണ്ട്.
ഇന്ത്യയിൽ റിയൽ‌മി ജിടി 5ജിയുടെ വില 40,000 രൂപയിൽ താഴെയായിരിക്കുമെന്നാണ് പ്രതീക്ഷ. അടിസ്ഥാന മോഡലിന് ഏകദേശം 30,000 രൂപ വരെ വരും. യൂറോപ്യൻ വിപണിയിൽ ഇതിന് 449 യൂറോ (ഏകദേശം 39,900 രൂപ) ആണ് വില.
യൂട്യൂബിലെ ആസ്ക് മാധവിന്റെ ഏറ്റവും പുതിയ എപ്പിസോഡ് അനുസരിച്ച് ലോഞ്ച് ഇവന്റിൽ കമ്പനി റിയൽ‌മി ജിടിയുടെ മാസ്റ്റർ പതിപ്പും പുറത്തിറക്കും.
Samsung Galaxy M32 5G – സാംസങ് ഗാലക്സി എം32 5ജി
കഴിഞ്ഞ മാസം സാംസങ് ഗാലക്സി എം 32 5ജി സ്മാർട്ട്ഫോണിന്റെ 4ജി പതിപ്പ് പുറത്തിറക്കിയിരുന്നു. ഇനി ഫോണിന്റെ 5ജി പതിപ്പ് അവതരിപ്പിക്കാൻ പദ്ധതിയിടുന്നതായാണ് വിവരം. സാംസങ് ഗാലക്‌സി എം 32 5ജിയിൽ മീഡിയാടെക് ഡൈമെൻസിറ്റി 720 പ്രൊസസർ ആയിരിക്കുമെന്നാണ് കരുതുന്നത്. ഇത് ആൻഡ്രോയിഡ് 11ൽ ആയിരിക്കും പ്രവർത്തിക്കുക.
കൂടാതെ, സ്മാർട്ട്‌ഫോണിന് ബ്യൂറോ ഓഫ് ഇന്ത്യൻ സ്റ്റാൻഡേർഡ്സ് (ബിഐഎസ്) സർട്ടിഫിക്കേഷനും ലഭിച്ചിട്ടുണ്ട്, ഇത് ഫോൺ ഉടൻ ഇന്ത്യൻ വിപണയിൽ എത്തുമെന്ന് സൂചന നൽകുന്നതാണ്.
ഗാലക്സി എം32 ന്റെ 4ജി പതിപ്പിൽ 6.4 ഇഞ്ച് ഫുൾ എച്ച്ഡി+ സൂപ്പർ അമോഎൽഇഡി ഡിസ്‌പ്ലേയും 90ഹേർട്സ് റിഫ്രെഷ് നിരക്കുമായിരുന്നു. പിന്നിൽ 64എംപിയുടെ ക്വാഡ് ക്യാമറ, 25വാട്ട് ഫാസ്റ്റ് ചാർജിംഗ് പിന്തുണയുള്ള 6,000എംഎഎച്ച് ബാറ്ററി എന്നിവയാണ്. ഗാലക്സി എം32 5ജിയിൽ ഈ സവിശേഷതകളിൽ ചിലത് ഉണ്ടാവാനുള്ള സാധ്യതയുണ്ട്.
Samsung Galaxy Z Fold 3 – ഗാലക്സി സെഡ് ഫോൾഡ് 3
സാംസങ്ങിന്റെ ഗാലക്‌സി അൺപാക്ക്ഡ് ഇവന്റ് ഓഗസ്റ്റ് 11ന് നടക്കാനിരിക്കുകയാണ്. ഇവന്റിൽ, മടക്കാനാവുന്ന പുതിയ സ്മാർട്ട്‌ഫോണുകൾ കമ്പനി അവതരിപ്പിക്കുമെന്ന് അഭ്യൂഹമുണ്ട്. അവയിലൊന്ന് സാംസങ് ഗാലക്സി സെഡ് ഫോൾഡ് 3 ആകാം.
Also read: 15,000 രൂപയിൽ താഴെ വില വരുന്ന ഏറ്റവും മികച്ച ബാറ്ററിലൈഫുള്ള  അഞ്ചു ഫോണുകൾ
‘വിൻഫ്യൂച്ചർ.ഡിഇ’ പ്രസിദ്ധീകരിച്ച ഒരു റിപ്പോർട്ട് സൂചിപ്പിക്കുന്നത്, സാംസങ് ഗാലക്സി സെഡ് ഫോൾഡ് 3, 7.6 ഇഞ്ച് പ്രൈമറി (ഇന്റെര്ണൽ) ഡിസ്പ്ലേയും 6.2 ഇഞ്ച് സെക്കൻഡറി (എക്സ്റ്റെർണൽ) ഡിസ്പ്ലേയുമായി വരുമെന്നാണ്. 12 എംപി സെൻസറുകളുള്ള ഒരു ട്രിപ്പിൾ റിയർ ക്യാമറ സജ്ജീകരണവും മുന്നിൽ 10 എംപി സെൽഫി ക്യാമറയും ഡിസ്പ്ലേയുടെ മുകളിൽ 4 എംപി സെൽഫി ക്യാമറ സെൻസറും ഉണ്ടായിരിക്കുമെന്ന് പ്രതീക്ഷിക്കുന്നു. സെഡ് ഫോൾഡ് 3 അടിസ്ഥാന വേരിയന്റ് 256 ജിബി സ്റ്റോറേജിൽ വരും, ഇതിന് 1,899 യൂറോയും കൂടിയ 512 ജിബി സ്റ്റോറേജ് മോഡലിനു 1,999 യൂറോയും ആയിരിക്കും വില എന്നാണ് റിപ്പോർട്ട്.
Samsung Galaxy Z Flip 3 – സാംസങ് ഗാലക്‌സി സെഡ് ഫ്ലിപ്പ് 3
അതേ പരിപാടിയിൽ, സാംസങ് ഗാലക്സി സെഡ് ഫ്ലിപ്പ് 3യും ലോഞ്ച് ചെയ്യുന്നതു കാണാം. ‘വിൻഫ്യൂച്ചർ.ഡിഇ’ റിപ്പോർട്ട് പ്രകാരം സാംസങ് ഗാലക്സി സെഡ് ഫ്ലിപ്പ് 3 6.7 ഇഞ്ച് ഡിസ്‌പ്ലേയിൽ ആയിരിക്കും വരുക ക്വാൽകോം സ്‌നാപ്ഡ്രാഗൺ 888 പ്രൊസസറിൽ 8ജിബി റാമുമായി വരുന്ന ഫോണിൽ 128ജിബി, 256ജിബി സ്റ്റോറേജ് ലഭിക്കും. സാംസങ് ഗാലക്സി Z ഫ്ലിപ്പ് 3യുടെ മുൻവശത്ത് 10 മെഗാപിക്സൽ ക്യാമറയും പിന്നിൽ രണ്ട് 12എംപി സെൻസറുകളും ഉണ്ടാകുമെന്ന് കരുതുന്നു. ടിപ്സ്റ്ററിന്റെ അഭിപ്രായത്തിൽ ഉപകരണത്തിന്റെ സെക്കണ്ടറി (കവർ) ഡിസ്പ്ലേ 1.9 ഇഞ്ച് വലുപ്പമുള്ളതായിരിക്കും. 128 ജിബി  സ്റ്റോറേജ് വരുന്ന സെഡ് ഫ്ലിപ് 3യുടെ പ്രാരംഭ വില 1,099 യൂറോയും  256ജിബി മോഡൽ വില 1,149 യൂറോയും ആയിരിക്കും എന്നാണ് റിപ്പോർട്ട്.",https://malayalam.indianexpress.com/tech/list-of-5g-phones-expected-to-launch-in-august-2021-realme-gt-samsung-galaxy-m32-5g-and-more-541791/
68,ഡിലീറ്റ് ചെയ്ത ചിത്രങ്ങൾ ഗൂഗിൾ ഡ്രൈവിൽ നിന്നും എങ്ങനെ വീണ്ടെടുക്കാം? അറിയാം,2021-08-07 12:51:01,"ഗൂഗിൾ ഡ്രൈവിൽ നിന്നോ ഗൂഗിൾ ഫോട്ടോസിൽ നിന്നോ ഡിലീറ്റ് ചെയ്ത ചിത്രങ്ങൾ വീണ്ടെടുക്കാനുണ്ടോ? പേടിക്കണ്ട, ഡിലീറ്റ് ചെയ്ത ഫയലുകൾ, ചിത്രങ്ങൾ, വീഡിയോകൾ എല്ലാം വീണ്ടെടുക്കാൻ ഗൂഗിൾ അവസരം നൽകുന്നുണ്ട്. ഡിലീറ്റ് ചെയ്തതിനു ശേഷം 30, 60 ദിവസം വരെയാണ് ഡ്രൈവിൽ നിന്നും ഡിലീറ്റ് ചെയ്ത ഫയലുകൾ വീണ്ടെടുക്കാൻ കഴിയുക. അതിനു ശേഷമാണ് നിങ്ങൾ ശ്രമിക്കുന്നതെങ്കിൽ അവ ലഭിക്കില്ല.

ഗൂഗിൾ ഡ്രൈവിന്റെ മൊബൈൽ ഡെസ്ക്ടോപ്പ് വേർഷനുകളിൽ നിന്നും ഡിലീറ്റ് ചെയ്ത ഫയലുകൾ സ്വയം വീണ്ടെടുക്കാൻ കഴിയും. നിങ്ങൾ ഡിലീറ്റ് ചെയ്യുമ്പോൾ തന്നെ ഇവ 30 ദിവസങ്ങൾക്ക് ശേഷം എന്നെന്നേക്കുമായി ഡിലീറ്റ് ആകുമെന്ന് ഗൂഗിൾ നിങ്ങളെ അറിയിക്കും. അതുകൊണ്ട് 30 ദിവസങ്ങൾക്ക് മുൻപ് ആണെങ്കിൽ ട്രാഷിൽ നിന്നും നിങ്ങൾക്ക് ചിത്രങ്ങൾ എടുക്കാം. 30 ദിവസങ്ങൾക്ക് മുൻപ് അത് പൂർണമായും ഡിലീറ്റ് ചെയ്യണമെങ്കിൽ നിങ്ങൾക്ക് അതും ചെയ്യാം. ട്രാഷിൽ നിന്നും ഡിലീറ്റ് ചെയ്താൽ മതി.
സ്റ്റെപ് 1: ഗൂഗിൾ ഡ്രൈവ് ആപ്പ് തുറന്ന് ‘ട്രാഷ്’ (trash) ഫോൾഡറിലേക്ക് പോവുക.
മൊബൈലിൽ ആണെങ്കിൽ നിങ്ങൾക്ക് ഇടത് വശത്ത് മുകളിലുള്ള ഹാംബർഗർ മെനുവിൽ ക്ലിക്ക് ചെയ്താൽ ‘ട്രാഷ്’ ഫോൾഡർ കാണാനാകും. കമ്പ്യൂട്ടറിൽ ആണെങ്കിൽ ഗൂഗിളിൽ “ഗൂഗിൾ ഡ്രൈവ് ട്രാഷ്” (Google Drive trash) എന്ന് ടൈപ്പു ചെയ്ത് ആദ്യം ലഭിക്കുന്ന ലിങ്കിൽ ക്ലിക്കു ചെയ്ത് കയറാം.
സ്റ്റെപ് 2: ട്രാഷ് ഫോൾഡറിൽ നിങ്ങൾ അടുത്തിടെ ഡിലീറ്റ് ചെയ്ത എല്ലാ ഫയലുകളും കാണാം. അവ പുനസ്ഥാപിക്കാൻ, ഫയലിൽ റൈറ്റ് ക്ലിക്ക് ചെയ്താൽ മതി. ഇതിനുശേഷം, രണ്ട് ഓപ്ഷനുകൾ വരും  വീണ്ടെടുക്കുക (Restore), എന്നെന്നേക്കുമായി ഇല്ലാതാക്കുക (delete forever). മൊബൈൽ ഉപയോക്താക്കൾക്ക് വീണ്ടെടുക്കൽ ബട്ടൺ ലഭിക്കുന്നതിന് മൂന്ന് ഡോട്ടുകളുള്ള ബട്ടണിൽ ക്ലിക്ക് ചെയ്യണം.
സ്റ്റെപ് 3: ഫയൽ വീണ്ടെടുക്കാൻ, നിങ്ങൾക്ക് വീണ്ടെടുക്കൽ ഓപ്ഷൻ തിരഞ്ഞെടുക്കാം.ഇതോടെ ഫയൽ തിരികെ പഴയ ഫോൾഡറിൽ എത്തും.
ഒന്നിലധികം ഫയലുകളോ ഫോൾഡറുകളോ നിങ്ങൾ ഒരേസമയം ഇല്ലാതാക്കുകയോ വീണ്ടെടുക്കുകയോ ശാശ്വതമായി ഇല്ലാതാക്കുകയോ ചെയ്താൽ, മാറ്റങ്ങൾ മനസിലാകാൻ നിങ്ങൾക്ക് സമയമെടുത്തേക്കാം എന്ന് ഗൂഗിൾ പറയുന്നു. ഗൂഗിൾ ഡ്രൈവ് ഉപയോക്താക്കൾക്ക് ഫയൽ വീണ്ടെടുക്കാൻ കഴിയുന്നില്ലെങ്കിൽ, അത് തിരികെ ലഭിക്കണമെങ്കിൽ അവർക്ക് ഒരു ഡ്രൈവ് സ്പെഷ്യലിസ്റ്റുമായി ബന്ധപ്പെടാം. ഉപയോക്താക്കൾക്ക് കമ്പനിയുമായി വിളിക്കാനോ ചാറ്റ് ചെയ്യാനോ കഴിയും. നിങ്ങൾ ഒരു ‘ഗൂഗിൾ വൺ’ അംഗമാണെങ്കിൽ, ഒരു ഗൂഗിൾ ഉത്പന്നം സംബന്ധിച്ച് സഹായം ആവശ്യമുള്ളപ്പോൾ കമ്പനിയിലെ വിദഗ്ധരുമായി സംസാരിക്കാനാകും.
Also read: WhatsApp: ടൈപ്പ് ചെയ്യാൻ മടിയാണോ? വാട്സ്ആപ്പിൽ ടൈപ്പ് ചെയ്യാതെയും ടെക്സ്റ്റ് മെസ്സേജ് അയക്കാം; അറിയാം
ഗൂഗിൾ ഫോട്ടോസ് ചിത്രങ്ങൾ വീണ്ടെടുക്കാൻ 60 ദിവസത്തെ സമയം നൽകുന്നുണ്ട്, എന്നാൽ അതിന്റെ ഓപ്ഷൻ ഉടനടി ദൃശ്യമാകില്ല.
സ്റ്റെപ് 1: നിങ്ങളുടെ ആൻഡ്രോയിഡ് ഫോണിലോ ടാബ്‌ലെറ്റിലോ ഗൂഗിൾ ഫോട്ടോസ് ആപ്പ് തുറക്കുക.
സ്റ്റെപ് 2: സ്ക്രീനിന്റെ താഴെ ഒരു ‘ലൈബ്രറി’ (Library) ടാബ് കാണാം, അതിൽ ക്ലിക്ക് ചെയ്യുക.
സ്റ്റെപ് 3: അപ്പോൾ നിങ്ങൾക്ക് മുകളിൽ ‘ട്രാഷ്’ ഫോൾഡർ കാണാം. നിങ്ങൾ ഡിലീറ്റ് ചെയ്ത ചിത്രങ്ങൾ കാണാൻ അതിൽ ക്ലിക്ക് ചെയ്യുക.
സ്റ്റെപ് 4: നിങ്ങൾ വീണ്ടെടുക്കാൻ ആഗ്രഹിക്കുന്ന ഫയലിൽ കുറച്ചു നേരം ടച്ച് ചെയ്ത് പിടിക്കുക. അതിനുശേഷം വീണ്ടെടുക്കൽ (restore) ഓപ്ഷൻ എടുക്കുക, ആ ഫോട്ടോയോ വീഡിയോയോ തിരികെ ലഭിക്കും.
നിങ്ങൾ തിരയുന്ന ഫയൽ ട്രാഷിൽ കാണുന്നില്ലെങ്കിൽ, അതിനർത്ഥം നിങ്ങൾ അത് 60 ദിവസത്തിലധികം മുമ്പ് ട്രാഷിലേക്ക് നീക്കി അല്ലെങ്കിൽ നിങ്ങൾ ട്രാഷിൽ നിന്നും ഡിലീറ്റ് ആക്കി എന്നാണ്. നിങ്ങളുടെ ട്രാഷിൽ നിന്ന് നിങ്ങൾ അത് അറിയാതെ ഡിലീറ്റ് ചെയ്യുകയോ ഗാലറിയിൽ നിന്നും  ബാക്കപ്പ് ചെയ്യാതെ ഡിലീറ്റ് ആക്കുകയോ ചെയ്തിട്ടുണ്ടാകാം.",https://malayalam.indianexpress.com/tech/how-to-recover-deleted-photos-from-google-drive-or-google-photos-541635/
69,ഭൗമനിരീക്ഷണ ഉപഗ്രഹം ഇഒഎസ്-03 വിക്ഷേപണം 12ന്,2021-08-06 16:16:19,"ശ്രീഹരിക്കോട്ട: ഭൗമനിരീക്ഷണ ഉപഗ്രഹമായ ഇഒഎസ്-03 ഓഗസ്റ്റ് 12ന് ഐഎസ്ആര്‍ഒ വിക്ഷേപിക്കും. ജിഎസ്എല്‍വി-എഫ് 10 ഉപയോഗിച്ചാണു വിക്ഷേപണം.
ശ്രീഹരിക്കോട്ടയിലെ സതീഷ് ധവാന്‍ സ്‌പേസ് സെന്ററിലെ രണ്ടാം വിക്ഷേപണത്തറയില്‍നിന്ന് 12നു രാവിലെ 5.43നാണു വിക്ഷേപണം നിശ്ചയിച്ചിരിക്കുന്നത്. കാലാവസ്ഥാ സാഹചര്യത്തിന് അനുസരിച്ചായിരിക്കും വിക്ഷേപണം.
ഭൗമകേന്ദ്ര താല്‍ക്കാലിക ഭ്രമണപഥത്തിലേക്കാണ് ഇഒഎസ്-03യെ ജിഎസ്എല്‍വി-എഫ് 10 എത്തിക്കുക. തുടര്‍ന്ന് ഉപഗ്രഹം അതിന്റെ പ്രൊപല്‍ഷന്‍ സംവിധാനം പ്രവര്‍ത്തിപ്പിച്ച് അന്തിമ ഭൂസ്ഥിര ഭ്രമണപഥത്തിലെത്തും. അവിടെ കറങ്ങി ഉപഗ്രഹം സദാസമയവും ഇന്ത്യന്‍ ഉപഭൂഖണ്ഡത്തെ നിരീക്ഷിക്കും.
അഗ്രഭാഗം വളഞ്ഞുവരുന്ന ആകൃതിയിലുള്ള ഉപഗ്രഹം നാലു മീറ്റര്‍ വ്യാസമുള്ളതാണ്. ജിഎസ്എല്‍വിയുടെ പതിനാലാമത് വിക്ഷേപണമാണു നടക്കാനിരിക്കുന്നത്.
പലതവണ മാറ്റിവച്ചശേഷമാണു ഇഒഎസ്-03യുടെ വിക്ഷേപണം നടക്കുന്നത്. കഴിഞ്ഞവര്‍ഷം മാര്‍ച്ചില്‍ ലക്ഷ്യമിട്ടിരുന്ന വിക്ഷേപണം അവസാന ഘട്ടത്തില്‍ മാറ്റുകയായിരുന്നു. തുടര്‍ന്ന് കോവിഡ് പ്രതിസന്ധിമൂലം വൈകിയ വിക്ഷേപണം ഈ വര്‍ഷം മാര്‍ച്ചില്‍ ഉദ്ദേശിച്ചെങ്കിലും സാധ്യമായില്ല.
Also Read: WhatsApp: ടൈപ്പ് ചെയ്യാൻ മടിയാണോ? വാട്സ്ആപ്പിൽ ടൈപ്പ് ചെയ്യാതെയും ടെക്സ്റ്റ് മെസ്സേജ് അയക്കാം; അറിയാം
പ്രളയവും ചുഴലിക്കാറ്റും പോലുള്ള പ്രകൃതിദുരന്തങ്ങളുടെ തത്സമയ നിരീക്ഷണം സാധ്യമാക്കുന്ന ഭൗമ നിരീക്ഷണ ഉപഗ്രഹമായ ഇഒഎസ് -03യുടെ വിക്ഷേപണം ഈ വര്‍ഷം മൂന്നാം പാദത്തിലുണ്ടാവുമെന്നു കേന്ദ്ര മന്ത്രി ജിതേന്ദ്ര സിങ് അടുത്തിടെ രാജ്യസഭയില്‍ പറഞ്ഞിരുന്നു. പ്രതിദിനം നാല്-അഞ്ച് തവണ രാജ്യം ചിത്രീകരിക്കാന്‍ കഴിഞ്ഞവുള്ളതാണെന്നു മന്ത്രി രേരേഖാമൂലമുള്ള മറുപടിയില്‍ പറഞ്ഞു. കൂടാതെ, സ്‌മോള്‍ സാറ്റ്‌ലൈറ്റ് ലോഞ്ച് വെഹിക്കിള്‍ (എസ്എസ്എല്‍വി) ആദ്യ പരീക്ഷണ വിക്ഷേപണം ഈ വര്‍ഷം നാലാം പാദത്തില്‍ നടത്താന്‍ നിശ്ചയിച്ചതായും മന്ത്രി പറഞ്ഞിരുന്നു.
ഐഎസ്ആര്‍ഒയുടെ ഈ വര്‍ഷത്തെ രണ്ടാമത്തെ മാത്രം വിക്ഷേപണമാണ് ഇഒഎസ്-03യുടേത്. ഫെബ്രുവരിയിലാണ് ഇതിനു മുന്‍പത്തെ വിക്ഷേപണം നടന്നത്. ബ്രസീലിന്റെ ഭൗമനിരീക്ഷണ ഉപഗ്രഹമായ ആമസോണിയ-1 ഉം 18 ചെറു ഉപഗ്രഹങ്ങളുമാണ് അന്ന് വിക്ഷേപിച്ചത്. പിഎസ്എല്‍വി സി-51 ഉപയോഗിച്ചായിരുന്നു അന്നത്തെ വിക്ഷേപണം.",https://malayalam.indianexpress.com/tech/isro-to-launch-earth-observation-satellite-eos-03-on-august-12-gslv-f10-541311/
70,WhatsApp: ടൈപ്പ് ചെയ്യാൻ മടിയാണോ? വാട്സ്ആപ്പിൽ ടൈപ്പ് ചെയ്യാതെയും ടെക്സ്റ്റ് മെസ്സേജ് അയക്കാം; അറിയാം,2021-08-08 12:36:27,"WhatsApp Features: വാട്സ്ആപ്പ് ഉപയോക്താക്കൾക്ക് ടൈപ്പ് ചെയ്യാതെയും മെസ്സേജുകൾ അയക്കാനുള്ള സംവിധാനമുണ്ട്, ഡിജിറ്റൽ അസിസ്റ്റന്റ് സംവിധാനങ്ങളോടാണ് അതിനു നന്ദി പറയേണ്ടത്. നിങ്ങളുടെ ഫോണിലെ വെർച്വൽ അസിസ്റ്റന്റ്  സംവിധാനത്തോട് ഒരു മെസ്സേജ് അയക്കാൻ ആവശ്യപ്പെട്ടാൽ മാത്രം മതി. നിങ്ങളുടെ പണി പൂർത്തിയായി.
ആൻഡ്രോയിഡ് ഉപയോക്താക്കൾക്ക് ഗൂഗിൾ അസ്സിസ്റ്റന്റിന്റെ സഹായവും, ഐഒഎസ് ഉപയോക്താക്കൾക്ക് സിരിയുടെ സഹായവും ഇതിനായി ഉപയോഗിക്കാം. നിങ്ങൾ തിരക്കിൽ ആയിരിക്കുമ്പോഴോ, മെസ്സേജ് ടൈപ്പ് ചെയ്യാൻ സാധികാത്ത അവസരത്തിലോ നിങ്ങൾക്ക് ഈ സംവിധാനം ഉപയോഗിക്കാം.
വേണമെങ്കിൽ വന്നിരിക്കുന്ന മെസ്സജുകൾ വായിച്ചു തരാനും നിങ്ങൾക്ക് ഇവയോട് ആവശ്യപ്പെടാം. പക്ഷേ അതിനു മുന്നോടിയായി ചില പെർമിഷനുകൾ നിങ്ങൾ നൽകേണ്ടതുണ്ട്. നോട്ടിഫിക്കേഷനുകൾ ആക്സസ് ചെയ്യാൻ കഴിയുന്നത് മുതലുള്ള പെർമിഷനുകൾ നൽകിയാലാണ് ഇവയുടെ സഹായം ഉറപ്പാക്കാൻ സാധിക്കുകയുള്ളു.
സെറ്റിങ്സിലെ നോട്ടിഫിക്കേഷൻ ആക്സസ് ഓപ്‌ഷൻ ഗൂഗിളിന് നൽകുന്നതോടെ നിങ്ങൾക്ക് ഈ സംവിധാനം ഉപയോഗിക്കാൻ സാധിക്കും. ഒഴിവാക്കണമെങ്കിൽ ആക്സസ് സെറ്റിങ്സിൽ നിന്നും ഡിസേബിൾ ചെയ്താൽ മതി.
ഗൂഗിൾ അസിസ്റ്റന്റ് സഹായത്തോടെ മെസ്സേജുകൾ അയക്കാനും കേൾക്കാനും താഴെ പറയുന്ന കാര്യങ്ങൾ ചെയ്താൽ മതി.
Also read: WhatsApp: വാട്സ്ആപ്പിൽ ഇനി ഒറ്റ തവണ കാണാവുന്ന വിധത്തിലും ചിത്രങ്ങൾ അയക്കാം
സ്റ്റെപ് 1: ആദ്യം,നിങ്ങളുടെ സ്മാർട്ട് ഫോണിൽ ഗൂഗിൾ അസിസ്റ്റന്റ് ആപ്പ് ഇൻസ്റ്റാൾ ചെയ്യണം. എന്നിട്ട് “ഹേയ് ഗൂഗിൾ” അല്ലെങ്കിൽ “ഓകെ ഗൂഗിൾ” എന്ന് പറഞ്ഞ് നിങ്ങളുടെ ആൻഡ്രോയിഡ് ഫോണിലോ ടാബ്‌ലെറ്റിലോ ആപ്പ് പ്രവർത്തിപ്പിക്കാം, ഹോം ബട്ടൺ അമർത്തിപ്പിടിച്ചും ഗൂഗിൾ അസിസ്റ്റന്റ് പ്രവർത്തനക്ഷമമാക്കാൻ കഴിയും.
സ്റ്റെപ് 2: നിങ്ങൾ ആപ്പ് ഇൻസ്റ്റാൾ ചെയ്തുകഴിഞ്ഞാൽ, “ഓപ്പൺ” ബട്ടണിൽ ക്ലിക്ക് ചെയ്ത് “ഹേയ് ഗൂഗിൾ” എന്ന് പറയുക.
സ്റ്റെപ് 3: അപ്പോൾ ഡിജിറ്റൽ അസിസ്റ്റന്റ് നിങ്ങളോട് പ്രതികരിക്കും. അതിനുശേഷം നിങ്ങൾക്ക് “XXXX (പേര്) ലേക്ക് ഒരു വാട്ട്‌സ്ആപ്പ് സന്ദേശം അയയ്‌ക്കുക” എന്ന് പറയാം. മെസ്സേജ് അയക്കാൻ ഉദ്ദേശിക്കുന്ന ആളുടെ പേരും നമ്പറും നിങ്ങൾ പറയേണ്ടതുണ്ട്.
സ്റ്റെപ് 4: എന്ത് മെസ്സേജ് ആണ് അയക്കേണ്ടത് എന്ന് ഗൂഗിൾ അസിസ്റ്റന്റ് നിങ്ങളോട് ചോദിക്കും.
സ്റ്റെപ് 5: നിങ്ങൾ മെസ്സേജ് പറഞ്ഞാൽ അസിസ്റ്റന്റ് ആ മെസ്സേജ് ടൈപ്പ് ചെയ്യുകയും നിങ്ങളെ കാണിക്കുകയും ചെയ്യും. അതിനു ശേഷം മെസ്സേജ് അയക്കാൻ തയാറാണെന്ന് നിങ്ങളെ അറിയിക്കും. നിങ്ങൾ “ഓക്കെ സെൻഡ് ഇറ്റ്” എന്ന് പറഞ്ഞാൽ മെസ്സേജ് അയക്കുകയും ചെയ്യും. രണ്ടാമത്തെ തവണ ചിലപ്പോൾ ഗൂഗിൾ അസിസ്റ്റന്റ് തനിയെ മെസ്സേജ് അയക്കും.",https://malayalam.indianexpress.com/tech/whatsapp-how-to-send-messages-without-typing-541159/
71,വിപ്ലവകാരികൾ സന്യസിക്കുന്നത് പോലെ,2021-08-10 13:43:46,"മലയാളത്തിലെ പ്രതിഭാശാലികളായ എഴുത്തുകാരിൽ പലരും സമാന്തരമായി ബാലസാഹിത്യ രചനയിൽ ഏർപ്പെട്ടിട്ടുണ്ട്. എംടിയും ഉറൂബുമൊക്കെ അക്കൂട്ടത്തിൽപെടും. മാലി, സുമംഗല, കെ.വി.രാമനാഥൻ, കെ. ശ്രീകുമാർ, സിപ്പി പള്ളിപ്പുറം തുടങ്ങിയവരെ പോലെ ബാലസാഹിത്യ രചനയിൽ ശ്രദ്ധകേന്ദ്രീകരിച്ചവരുമുണ്ട്.
‘കുഞ്ഞിക്കൂനനും,’ ‘മനസ്സറിയും യന്ത്രവും,’ ‘അത്ഭുതവാനരന്മാരു’മൊക്കെ ഇന്നും കുട്ടികളെ മാത്രമല്ല, മുതിർന്നവരെയും ആകർഷിക്കും. എത്ര മുതിർന്നാലും മനുഷ്യന്റെ ഉള്ളിൽ ഒരു കുട്ടി മറഞ്ഞ് നിൽക്കുന്നുണ്ടാവും. ബാലസാഹിത്യ കൃതികൾ ആ കുട്ടിയെ കുറച്ച് നേരത്തേക്കെങ്കിലും ഒളിയിടത്തിൽനിന്നു പുറത്തുകൊണ്ടുവരികയും മനുഷ്യനിൽ സ്വാധീനം ചെലുത്തുകയും ചെയ്യും. അതുകൊണ്ടാണ് മികച്ച ബാലസാഹിത്യ കൃതികൾ കുട്ടികൾക്കും മുതിർന്നവർക്കും ഒരുപോലെ ആസ്വദിക്കാൻ കഴിയുമെന്ന് പറയുന്നത്.
ഈയിടയായി മലയാളത്തിൽ ധാരാളം ബാലസാഹിത്യ കൃതികൾ പുറത്തിറങ്ങുന്നുണ്ട്. എന്നാൽ നിർഭാഗ്യകരം എന്ന് പറയട്ടെ, അവയിൽ ചിലത് അന്തസ്സാരശൂന്യമായാണ് അനുഭവപ്പെടുന്നത്.
പ്രായത്തിലും വായനയിലും മുതിർന്നവർക്ക് വേണ്ടി മാത്രം എഴുതിയിരുന്ന ഒരാളാണ് ഞാൻ, എന്നെങ്കിലും ബാലസാഹിത്യരചനയിലേക്ക് തിരിയുമെന്ന് സ്വപ്നത്തിൽ പോലും വിചാരിച്ചിട്ടുമില്ല. എന്നിട്ടും തികച്ചും യാദൃച്ഛികമായി അത് സംഭവിക്കുക തന്നെ ചെയ്തു. എഴുത്തും വായനയും മാറ്റിവച്ച് പേരക്കുട്ടികളെ പരിചരിക്കേണ്ടി വന്ന ഒരു കാലം എന്റെ ജീവിത്തിലുണ്ടായി. രണ്ട് പേരക്കുട്ടികൾക്കും ഉറങ്ങാൻ നേരം പാട്ടിലായിരുന്നു കമ്പം. ഞാനൊരു മൂളിപ്പാട്ടുകാരിയായതുകൊണ്ട് ആ കർമ്മം ഒരു വിധം നിർവ്വഹിക്കുകയും ചെയ്തു. എന്നാൽ തെല്ലൊന്ന് മുതിർന്നപ്പോൾ അവർക്ക് കഥ മതിയെന്നായി. അതോടെ എന്റെ കാര്യം പരുങ്ങലിലാവുകയും ചെയ്തു.
കുട്ടികൾക്ക് പാകമായ കഥകളൊന്നും എന്റെ കൈവശമുണ്ടായിരുന്നില്ലല്ലോ! ഞാന്‍ പണ്ട് മകൾക്ക് വായിച്ചുകൊടുത്ത കഥകളൊക്കെ ഓർമ്മയിൽനിന്ന് പൊടി തട്ടിയെടുത്തു. അത് തീർന്നപ്പോൾ സ്വന്തമായി ചില കഥകൾ മെനയാൻ ശ്രമിച്ചു. പൂച്ചയും എലിയും ഉറുമ്പുമൊക്കെ ആ കഥകളിൽ കയറിയിറങ്ങാൻ തുടങ്ങി. കഥ ആവർത്തിക്കുമ്പോൾ പറയുന്നവർക്കും കേൾക്കുന്നവർക്കും വിരസത ഉണ്ടാകാതിരിക്കാൻ ഞാൻ പുതിയ വഴികളിലൂടെ സഞ്ചരിച്ചു. അപ്പോഴൊക്കെയും കുട്ടികൾ മുന്നിൽ കയറിനിന്ന് ‘അങ്ങനെയല്ല! ഇങ്ങനെ!’ എന്ന് എന്റെ വഴി തടഞ്ഞു. അപ്പോഴാണ് മുമ്പ് പറഞ്ഞ കഥകളൊക്കെയും അവരുടെ ഉള്ളിൽ കൊണ്ടുവെന്ന് എനിക്ക് മനസിലായത്. അതോടെ കടലാസിൽ പകർത്തനായി എന്റെ ശ്രമം. കടലാസിൽ പക്ഷേ, കഥകളുടെ ഭാവം മാറി. മെയ്യൊതുക്കം വന്നു. ബാലസാഹിത്യ ഇൻസ്റ്റിറ്റ്യൂട്ടിന്റെ പ്രസിദ്ധീകരണമായ ‘തളിരി’ലൂടെയാണ് എന്റെ കുട്ടിക്കഥകൾ വെളിച്ചം കണ്ടത്. അവയ്ക്ക് സ്വീകാര്യത ലഭിച്ചപ്പോൾ ഞാൻ തുടർന്നും കുട്ടിക്കഥാ രചനയിൽ മുഴുകി.
ഭാവിതലമുറയെക്കുറിച്ച് ഏറെ ആശങ്കയുള്ള ഒരാളാണ് ഞാൻ. പ്രകൃതിയെ മുച്ചൂടും നശിപ്പിച്ച് എങ്ങനെയുള്ള ഒരു ലോകമാണ് നാം അവർക്ക് കൈമാറുന്നത് എന്ന് ആലോചിക്കുമ്പോൾത്തന്നെ ഞാൻ നടുങ്ങിപ്പോകാറുണ്ട്. അതുകൊണ്ടാവണം പരിസ്ഥിതി സംരക്ഷണത്തിന്റെ പ്രാധാന്യം, നിരപാധികമായ സ്നേഹത്തിന്റെ മഹത്വം, പ്രകൃതിയിലെ മറ്റ് ജീവജാലങ്ങളോടുള്ള സഹവർത്തിത്വത്തിന്റെ ആവശ്യകത എന്നിങ്ങനെയുള്ള ചില മൂല്യങ്ങൾ തികച്ചും സ്വാഭാവികമായി എന്റെ ആദ്യ കഥാസമാഹാരമായ ‘വാഴ്ത്തപ്പെട്ട പൂച്ച’യിൽ ഇടം കണ്ടെത്തിയത്.
രണ്ടാമത്തെ സമാഹാരമായ ‘പറക്കും കാശ്യപി’ലാകട്ടെ കുട്ടികളുടെ ആന്തരികലോകമാണ് അനാവൃതമാകുന്നത്. മറ്റ് ജീവജാലങ്ങളില്ലാത്ത ലോകത്ത് മനുഷ്യന് ജീവിതം അസാധ്യമാണെന്ന യാഥാർത്ഥ്യം നമ്മളിനിയും വേണ്ടത്ര ഉൾക്കൊണ്ടിട്ടില്ല. മറ്റ് ജീവജാലങ്ങൾക്കാകട്ടെ, മനുഷ്യനില്ലാത്ത ലോകം കൂടുതൽ സുരക്ഷിതമാണ് താനും. ഈ സത്യത്തിലേക്ക് കണ്ണ് തുറക്കാൻ പ്രേരിപ്പിക്കുന്നതാണ് ‘ആരോ വിളിക്കുന്നുണ്ട്’ എന്ന ചെറുനോവൽ. മറ്റ് ജീവജാലങ്ങളെ മനുഷ്യൻ നോക്കിക്കാണുന്നത് പോലെ തന്നെ പ്രധാനമാണ് മറ്റ് ജീവജാലങ്ങൾ മനുഷ്യനെ നോക്കിക്കാണുന്നതും. ഈ രണ്ട് കാഴ്ചപ്പാടുകളും ഈ കൃതിയിൽ സമന്വയിക്കുന്നുമുണ്ട്. മാതൃഭൂമി ബുക്സ് പ്രസിദ്ധീകരിച്ച ഈ കൃതി കുട്ടികളുടെ ഭാവനയെ ഉത്തേജിപ്പിക്കുക തന്നെ ചെയ്യും.
സാഹിത്യത്തിന്റെ ഒരു പ്രധാന ധർമ്മം ഭാവനയെ ഉദ്ദീപിപ്പിക്കുക എന്നതാണ്. മനുഷ്യ ജീവിതത്തിലെ യാന്ത്രികതയെ മറികടക്കാൻ ഭാവന സഹായകരമാകും. ഏറ്റവും ഒടുവിൽ എഴുതിയ ‘പെൺകുട്ടിയും കൂട്ടരും’ എന്ന നോവൽ ‘ബാലഭൂമി’യിലാണ് പ്രസിദ്ധീകരിച്ചുവന്നത്. ഒരു പെൺകുട്ടിയും പെൻസിലും റബ്ബറും പുസ്തകവുമാണ് അതിലെ പ്രധാനകഥാപാത്രങ്ങൾ. സവിശേഷമായ ഒരു ഘടനയുള്ള ഈ കൃതിക്ക് ചില ഉൾക്കാഴ്ചകളിലേക്ക് കുട്ടികളെ നയിക്കാൻ കഴിയുമെന്നാണ് എന്റെ പ്രതീക്ഷ.
കുട്ടികൾ സ്വതേ ഭാവനാശാലികളാണ്. പക്ഷേ, അവരുടെ ഭാവനാശീലത്തിന്റെ കടയ്ക്കൽ കത്തിവയ്ക്കുന്ന ഉപകരണങ്ങളാണ് ടാബും മൊബൈലുമൊക്കെ. ഒരു കഥയിൽ സന്ധ്യക്ക് അമ്പിളിമാമൻ ഉറങ്ങുന്നതു കണ്ട് എന്റെ ഏഴ് വയസ്സുകാരിയായ പേരക്കുട്ടി പ്രതിഷേധിച്ചത് ഇങ്ങനെ: ‘പകലൊക്കെ കിടന്ന് ഉറങ്ങീട്ട് അമ്പിളിമാമൻ സന്ധ്യക്ക് ഉണരുമല്ലോ! നമ്മൾ നടക്കുമ്പോൾ കൂടെ നടക്കുകേം ചെയ്യാറുണ്ട്!’ ഇത്രയും ഭാവനാശാലിയായിരുന്ന അവൾ ടാബ് കൈയിലെത്തിയതോടെ ഭാവനാശൂന്യയായിത്തീർന്നതായാണ് എന്റെ അനുഭവം.
ടെക്നോളജിയുടെ പൊടുന്നനെയുണ്ടായ കുതിച്ചുചാട്ടം കുട്ടികളുടെ കാഴ്ചപ്പാടിൽ വരുത്തിയ മാറ്റം മാരകമാണ്. കുട്ടിത്തത്തിൽനിന്ന് മാത്രമല്ല, മനുഷ്യത്വത്തിൽനിന്ന് പോലും തെന്നിപ്പോകുന്ന അവരെ തിരികെ എത്തിക്കാൻ പുസ്തകങ്ങൾക്ക് കഴിയും. അതുകൊണ്ടു തന്നെ ബാലസാഹിത്യമെഴുതുന്നവർക്ക് വലിയ ഉത്തരവാദിത്തമാണുള്ളത്. ബാലസാഹിത്യരചന തുടരാൻ ഞാൻ തീർച്ചപ്പെടുത്തിയതിന്റെ കാരണവും മറ്റൊന്നല്ല.
പേരക്കുട്ടികളെ കാക്കപ്പാകവും പരുന്തിൻ പാകവും കഴിയുന്നത് വരെ വളർത്തി വിട്ട് ആലുവയിലെ ചെറിയ വീട്ടിലേക്ക് മടങ്ങുമ്പോൾ എഴുത്ത് ജീവിതത്തിൽനിന്ന് എട്ടു വർഷം കുരുതി കൊടുക്കേണ്ടി വന്നുവല്ലോ എന്നൊരു ഖേദം എന്നെ അലട്ടിയിരുന്നു. എന്നാൽ, മറ്റൊരു നേട്ടം എന്നെ കാത്തിരിക്കുന്നുണ്ടായിരുന്നു. അതിന് പേരക്കുട്ടികളായ ഗൗരിയോടും സിദ്ധാർത്ഥിനോടും ഞാൻ കടപ്പെട്ടിരിക്കുന്നു. അതുകൊണ്ട് ‘വാഴ്ത്തപ്പെട്ട പൂച്ച’ സമർപ്പിച്ചിരിക്കുന്നത് അവർക്കാണ്. 2017ൽ ഡി സി ബുക്സ് പ്രസിദ്ധീകരിച്ച ഈ കൃതിക്ക് ഒന്നിലേറെ പതിപ്പുകളുണ്ടായപ്പോൾ രണ്ടാമത്തെ പുസ്കത്തിന്റെ സമർപ്പണപരിധി ഭൂമിയിലെ എല്ലാ കുഞ്ഞുങ്ങളിലേക്കും പരന്നു.
കേന്ദ്രസാഹിത്യ അക്കാദമിയുടെ 2020ലെ ബാലസാഹിത്യ പുരസ്കാരം എന്നെ തേടി വന്നപ്പോൾ അനുമോദിച്ചവരിൽ ഒരാൾ സംശയിച്ചു. ഇത് ആ പഴയ ഗ്രേസി തന്നെയോ? ഫോണിൽ ഞാൻ ചിരിച്ചു. ചില വിപ്ലവകാരികൾ സന്യസിക്കാറുണ്ട് സുഹൃത്തേ!
വിപ്ലവവും സന്യാസവും മനുഷ്യസ്നേഹത്തിന്റെ ഇരുപുറങ്ങളാണല്ലോ!",https://malayalam.indianexpress.com/news/features/gracy-on-kendra-sahitya-akademi-award-and-writing-for-children-543106/
72,ഓർമ്മകൾക്ക് കീ കൊടുക്കുന്ന വാച്ച്,2021-07-25 15:58:42,"സാങ്കേതികവിദ്യകളുടെ സമയരഥത്തിൽ കയറി സമയ സൂചികൾ ചലിച്ചു തുടങ്ങിയപ്പോൾ, നിലച്ചുപോയ കാലത്തെ കൈത്തണ്ടയിലേക്ക് ചേർത്തുകെട്ടുകയാണ് ‘നാഴിക.’ അനേകം നാഴികകളുടെ ദൂരത്തേക്ക് സഞ്ചരിച്ച കാലത്തെയാണ് കൈവിരൽ കൊണ്ട് തിരിച്ച് പുതിയ കാലത്തേക്ക് നാൽവർ സംഘം തിരിച്ചു വച്ചത്.
സർഗാത്മകതയുടെയും വാച്ച് പ്രേമത്തിന്റെയും ചിറകളിലേറി കാലചക്രത്തിന്റെ മറുകര തേടി യാത്ര ചെയ്തവർ പുതിയൊരു സമയമാപിനി നമുക്ക് മുന്നിൽ വച്ചു. ഇന്നിന്റെ മുന്നിലേക്ക്, പൊടിപിടിച്ച് കിടന്ന ഇന്നലയെ തേച്ച് മിനുക്കിയെടുത്ത് കൈയ്യിൽ കെട്ടുകയാണ് അവർ.
നാഴികയക്ക് നാൽപ്പത് വട്ടം എന്ന് പറയാത്ത മലയാളി ഉണ്ടാകില്ല. ആ നാഴിക കൈകയിൽ കെട്ടിയാലോ? സമയത്തെ കൈയിൽ കെട്ടുകയോ എന്ന് ചോദ്യം ഉയരുമ്പോൾ ഉത്തരമുണ്ട്. അതെ, അങ്ങനെ നാഴികയെ കൈയിൽ കെട്ടാൻ പറ്റുന്ന നാൽപത് പേരിപ്പോഴുണ്ട്. നാലുപേരുടെ സ്വപ്നങ്ങളിൽ നിന്നും ആ സമയ സൂചികൾക്ക് നാൽപ്പത് പേർ കീ കൊടുക്കുന്നു.
മലയാളം സംഖ്യകളും കേരളത്തിലെ പഴയ സമയ ക്രമം ഉൾപ്പെടുത്തി ഒരു വാച്ച് പുറത്തിറക്കിയിരിക്കുകയാണ് വാച്ച് പ്രേമികളായ കുറച്ച് പേർ ചേർന്ന്. നാല് ചെറുപ്പക്കാരുടെ അധ്വാനവും സർഗ്ഗാത്മകതയുമാണ് അതിന് പിന്നിൽ ചലിച്ചത്. അതിനെ പിന്തുണച്ച് അതിലേറെ വാച്ച് പ്രേമികളും എത്തി. അങ്ങനെ മലയാളത്തിലെ സമയവും സംഖ്യയും ഉൾപ്പെടുത്തി ഒരു വാച്ച് ആദ്യമായി നിർമ്മിച്ചു. ‘നാഴിക’ എന്ന പേരിൽ ആ വാച്ചിൽ മലയാള സംഖ്യപ്രകാരമാണ് സമയം എഴുതിയിട്ടുള്ളത്. അതിനൊപ്പം നാഴിക അടയാളപ്പെടുത്തിയ മറ്റൊരു സമയ അളവ് കൂടെ ഉൾപ്പെടുത്തിയിട്ടുണ്ടെന്ന് അതിന് പിന്നിൽ പ്രവർത്തിച്ച സോഹൻ ബാലചന്ദ്രനും എസ് എൻ നിഷാദും പറഞ്ഞു.
Also read: സമയരഥത്തിൽ  നിലച്ചുപോയ ജീവിതങ്ങള്‍
ഇത് മാത്രമല്ല, ഈ വാച്ചിന്റെ പ്രത്യേകത, ഓട്ടോമാറ്റിക് വാച്ചുകൾ വന്നതോടെ അപ്രത്യക്ഷമായതാണ് കീ കൊടുത്ത് ഓടുന്ന പഴയ യന്ത്രവാച്ചുകൾ അഥവാ മെക്കാനിക്കൽ വാച്ചുകൾ. അങ്ങനെയുള്ള മെക്കാനിക്കൽ വാച്ചായാണ് ‘നാഴിക’ ഡിസൈൻ ചെയ്ത് നിർമ്മിച്ച് പുറത്തിറക്കിയത്. ബാറ്ററി കൊണ്ടോടുന്ന വാച്ചുകളുടെ കാലത്താണ് പഴയ കാലത്തെ ഓർമ്മകൾക്ക് കീ കൊടുത്ത പുതിയ മെക്കാനിക്കൽ വാച്ച് വരുന്നത്.
തിരുവനന്തപുരത്തെ മജീഷ്യനും ഇക്കോഫ്രണ്ട്‌ലി സ്ഥാപനങ്ങളുമായി ബന്ധപ്പെട്ട് കൺസൾട്ടന്റും മെന്റലിസ്റ്റുമൊക്കെയായ സോഹൻ ബാലചന്ദ്രൻ എന്ന യുവാവിന്റെ സമയം പോക്കാനല്ലാത്ത കൗതുകമാണ് ഈ നാഴികക്കല്ലായി മാറിയ സംരംഭത്തിന് തുടക്കമിട്ടത്.
വാച്ച് പ്രേമിയായ സോഹൻ 2019 അവസാനത്തോടെ ടൈംഗ്രാഫേഴ്സ് എന്നൊരു ഫേസ് ബുക്ക് ഗ്രൂപ്പ് തുടങ്ങി. ഇന്ത്യയിൽ വാച്ച് പ്രേമികളുടെ എഫ് ബിഗ്രൂപ്പും മറ്റുമുണ്ടാക്കിയിരുന്നുവെങ്കിലും കേരളത്തിൽ അവരുടെ കൂട്ടായ്മ ഉണ്ടായിരുന്നില്ല. ആളുകൾ ഉണ്ടെന്ന് തോന്നിയിരുന്നു അവരുടെ ഒരു കൂട്ടായ്മ വേണമെന്ന തോന്നലാണ് ഈ ഗ്രൂപ്പ് രൂപീകരിക്കാൻ കാരണം സോഹൻ പറഞ്ഞു. ദക്ഷിണേന്ത്യയിലെ തന്നെ വാച്ച് പ്രേമികളുടെ ആദ്യ എഫ് ബി ഗ്രൂപ്പാകാം ഇത്. എഫ് ബിക്ക് പുറമെ ഇൻസ്റ്റാഗ്രാമിലും ഇപ്പോൾ ടൈംഗ്രാഫേഴ്സ് സജീവമാണ്.
മെക്കാനിക്കൽ വാച്ചുകളുടെ യന്ത്രഭാഗങ്ങളുടെ പ്രവർത്തനങ്ങളിലെ കൃത്യത പരിശോധിക്കുന്ന ഉപകരണമാണ് ടൈം ഗ്രാഫ് എന്ന് പറയുന്നത്. മെക്കാനിക്കൽ വാച്ചുകളോട് കൂടുതൽ പ്രിയമുള്ളതിനാലാണ് ഗ്രൂപ്പിന് ടൈംഗ്രാഫ് എന്ന് പേര് സ്വീകരിക്കാൻ തീരുമാനിച്ചത്. ബഹുസ്വരമായ ഒരു ഗ്രൂപ്പാണിത്. പല പ്രായമുള്ളവർ ഇതിലെ അംഗങ്ങളാണ്. ഈ ഗ്രൂപ്പിലെ ഏറ്റവും മുതിർന്ന അംഗത്തിന് എഴുപത് വയസിൽ കൂടുതൽ പ്രായമുണ്ട്. ഏറ്റവും പ്രായം കുറഞ്ഞയാൾ ഇപ്പോൾ പ്ലസ് ടു വിദ്യാർത്ഥിയാണ് സോഹൻ പറഞ്ഞു.
എഫ്ബി ഗ്രൂപ്പിൽ ആദ്യം പതുക്കെയാണ് അംഗങ്ങൾ എത്തിതുടങ്ങിയത്. കഴിഞ്ഞ വർഷത്തെ ആദ്യത്തെ കോവിഡ് ലോക്ക് ഡൗൺ കാലത്ത് ഇതിൽ കൂടുതൽ ആളുകൾ അംഗങ്ങളായെത്തി. അവിടെ സജീവ ചർച്ചകളും നടക്കുമായിരുന്നു. അക്കാലത്തെ  ചർച്ചകൾക്കിടയൊണ് പുതുമയുള്ള എന്തെങ്കിലും ചെയ്യണമെന്ന് ആലോചന അവിടെ ഉയർന്ന് വന്നത്.
കേരളാ തീമുമായി ബന്ധപ്പെട്ട് എന്തെങ്കിലും ചെയ്യണമെന്ന് തീരുമാനിച്ചു. അതേകുറിച്ചുള്ള ചർച്ചകൾക്കിടയിലാണ് മലയാളം അധ്യാപകനും കവിയുമായ ദേശമംഗലം രാമകൃഷ്ണനിൽ നിന്നും മലയാളത്തിൽ സംഖ്യകൾ (മലയാളം ന്യൂമറിക്കൽസ്) എഴുതുന്നതിനെ കുറിച്ചുള്ള അറിവ് ലഭിക്കുന്നത്. അതോടെ അതുപയോഗിച്ചുള്ള സാധ്യതകളെ കുറിച്ച് സോഹൻ ചില ചിന്തകൾ മുന്നോട്ട് വച്ചുവെന്ന് ടൈംഗ്രാഫേഴ്സ് അംഗവും ബിസിനസുകാരനുമായ നിഷാദ് പറയുന്നു.
വാച്ച് നിർമ്മിക്കുമ്പോൾ അത് കഴിയുന്നത്ര പരിസ്ഥിതി സൗഹാർദ്ദമായിരിക്കണം എന്നതാണ് ഏറ്റവും പ്രധാനപ്പെട്ട തീരുമാനമെന്ന് സോഹൻ പറയുന്നു.
Also read: സമയത്തിന്റെ ജലസമാധി
വാച്ച് പ്രേമിയും വാച്ച് നിർമ്മിക്കുന്നതിനുള്ള സംവിധാനങ്ങളുമുള്ള ബോംബെ വാച്ച് സ്ഥാപകനും സി ഇ ഒുമായ അലി ബഗ്സർവാലയാണ് നാഴികയുടെ പിന്നിലെ നാൽവർ സംഘത്തിലെ മൂന്നാമൻ. ഡിസൈനറും കൊച്ചിസ്വദേശിയുമായ ദിലീപ് മണിയപ്പനാണ് സംഘത്തിലെ നാലാമൻ. തങ്ങൾ താമസിക്കുന്ന ഇടങ്ങളും സാധനങ്ങൾ ലഭിക്കാനുള്ള ഇടങ്ങളുമൊക്കെയുള്ള നാഴികകൾ നീളുന്ന അകലം പുതിയ വാച്ച് നിർമ്മാണത്തിന് ഒരിക്കലും തടസമായില്ലെന്ന് അവർ പറയുന്നു.
അങ്ങനെ പഴയ എച്ച് എം ടി വാച്ചുകളുടെ മെഷീൻ സർവീസ് ചെയ്ത് റീ പെയിന്റ് ചെയ്ത് അപ് സൈക്കിള്‍ (ഉപയോഗശൂന്യമെന്ന് കരുതുന്ന പാഴ് വസ്തുക്കൾ ഉപയോഗിച്ച്, ആ വസ്തുവിന് ഉണ്ടായിരുന്നതിനേക്കാൾ മൂല്യമുള്ള, പുതിയ, വസ്തു നിർമ്മിക്കുന്ന പ്രവൃത്തി) ചെയ്ത് പുതിയ വാച്ച് നിർമ്മിക്കാൻ തീരുമാനിച്ചു. അലി ബഗ്സർവാലയുമായി സംസാരിച്ചപ്പോൾ അദ്ദേഹം അതിന് തയ്യാറായി. അങ്ങനെ ലക്‌നൗ, രാജസ്ഥാൻ, ഡൽഹി തുടങ്ങി വിവിധ പ്രദേശങ്ങളിൽ നിന്നായി അലിയുടെ പരിചയം ഉപയോഗിച്ച് പഴയ യന്ത്രഭാഗങ്ങൾ വാങ്ങി. അവ പുതുക്കി പെയിന്റ് ചെയ്താണ് വാച്ച് നിർമ്മിച്ചതെന്ന് സോഹനും നിഷാദും പറഞ്ഞു. അതിനൊപ്പം സിന്തറ്റിക് ലെതർ (സാധാരണ മൃഗങ്ങളുടെ തോൽ ഉപയോഗിച്ചുള്ള സ്ട്രാപ്പിന് പകരം നിർമ്മിതവസ്തുക്കൾ ഉപയോഗിച്ച് നിർമ്മിക്കുന്ന ലെതർ) ഉപയോഗിച്ച് സ്ട്രാപ്പും നിർമ്മിച്ചു.
വാച്ചിലെ ഫോണ്ട് ഡിസൈൻ ചെയ്തത് ദിലീപ് മണിയപ്പനാണ്. ദിലീപ് രൂപകൽപ്പന ചെയ്ത മലയാളം സംഖ്യകളുടെ ഫോണ്ട് ഉപയോഗിച്ചാണ് ഡയൽ നിർമ്മിച്ചത്. നാഴിക എന്ന് പേര് നിർദേശിച്ചത് നിഷാദ് ആയിരുന്നുവെന്ന് സോഹൻ പറഞ്ഞു. നിലവിലെ 12 മണിക്കൂർ സമയക്രമത്തിനെ മലയാളം സംഖ്യ ഉപയോഗിച്ച് ആണ് രേഖപ്പെടുത്തിയിട്ടുള്ളത്. ഇതേ ഡയലിനുള്ളിൽതന്നെ 24 മിനിട്ട് വീതം നാഴികയെ രേഖപ്പെടുത്തുന്ന പ്രത്യേക അടയാളമുള്ള മറ്റൊരു സമയരേഖ കൂടി ഉൾപ്പെടുത്തിയിട്ടുണ്ട് എന്ന് നിഷാദും സോഹനും പറഞ്ഞു.
മലയാളികൾ നാഴികയും വിനാഴികയും ഉപയോഗിക്കുന്നില്ലെങ്കിലും ഇപ്പോഴും ആ വാക്കുകൾ ഉപയോഗിക്കുന്നവരാണ്. 24 മിനിട്ടാണ് ഒരു നാഴിക, രണ്ടര നാഴികയാണ് ഒരു മണിക്കൂർ, 24 സെക്കൻഡാണ് ഒരു വിനാഴിക, രണ്ടര വിനാഴികയാണ് ഒരു മിനിട്ട്, അറുപത് വിനാഴിക ഒരു നാഴികയും 60 നാഴിക 24 മണിക്കൂറും (ഒരു ദിവസവും എന്നാണ് കണക്ക്). രണ്ട് നാഴികയെ ഒരു മുഹൂർത്തമെന്നും ഏഴര നാഴികയെ ഒരു യാമം എന്നുമാണ് പഴയകാലത്തെ സമയകണക്ക്.
Also read: സമയമാപിനി- പ്രവീൺ ചന്ദ്രൻ എഴുതിയ കഥ
നാഴികയ്ക്ക് നാൽപ്പത് വട്ടം എന്നത് മലയാളത്തിലെ പ്രയോഗമാണല്ലോ അതുകൊണ്ട് തന്നെ ഈ ലിമിറ്റഡ് എഡിഷൻ വാച്ചിന് നാൽപ്പത് എണ്ണം മതി എന്ന് തീരുമാനിച്ചതെന്ന് നിഷാദ് വ്യക്തമാക്കി.ടൈംഗ്രാഫേഴ്സ് ലാഭത്തിനായി പ്രവർത്തിക്കുന്നതല്ല, അതിനാൽ തന്നെ സീറോ പ്രോഫിറ്റ് അഥവാ ലാഭമില്ലാത്ത നിലയിലാണ് വാച്ച് വിൽപ്പന നടത്തിയത്. നാൽപ്പത് വാച്ചിനും ഉൽപ്പാദന ചെലവാണ് വിൽപ്പനയ്കും ഈടാക്കയിത്. ഇതിൽ ആദ്യം തന്നെ പ്രമോട്ടർമാരായി വന്നവർക്കാണ്  വാച്ച് നൽകിയത്. പിന്നീടും ആവശ്യക്കാർ വന്നു. ഇത് അങ്ങനെ ആവശ്യക്കാർ ഉണ്ടാകും എന്ന്  കരുതിയതുമില്ല എന്ന് പറയുമ്പോൾ അവരുടെ വാക്കുകളിൽ അത്ഭുതം നിറഞ്ഞു നിൽക്കുന്നുണ്ടായിരുന്നു.
ദേശമംഗലം രാമകൃഷ്ണന് പുറമെ, ആതിരാ മുഖർജി, പ്രശാന്ത് പാണ്ഡ്യേ, അനിജ് ജനാർദ്ദനൻ എന്നിവരുടെ പങ്കാളിത്തവും ഇതുമായി ബന്ധപ്പെട്ട് ഉണ്ടായിരന്നുവെന്ന് അവർ പറഞ്ഞു.നാഴികയക്ക് കീ കൊടുക്കുമ്പോൾ യന്ത്ര വാച്ചിന്റെ വീണ്ടെടുക്കൽ മാത്രമല്ല, പലതരം പഴയകാല ഓർമ്മകളുടെയും അറിവുകളുടെയും സമയം കൂടെ തെളിയിക്കുകയാണവർ.",https://malayalam.indianexpress.com/news/features/naazhika-watches-transport-you-back-in-time-535686/
73,ഇഒഎസ്-03 വിക്ഷേപണം പരാജയപ്പെട്ടത് എന്തുകൊണ്ട്?,2021-08-12 18:01:06,"ഇന്ത്യന്‍ ബഹിരാകാശ ഗവേഷണ സംഘടന (ഐഎസ്ആര്‍ഒ) ഇന്ന് രാവിലെ നടത്തിയ വിക്ഷേപണം പരാജയപ്പെട്ടതോടെ നഷ്ടമായത് സുപ്രധാന ഭൗമ നിരീക്ഷണ ഉപഗ്രഹം. ഇഒഎസ്-03 എന്ന ഉപഗ്രഹം വഹിച്ച ജിഎസ്എല്‍വി റോക്കറ്റിന്റെ പ്രവര്‍ത്തനം, കുതിച്ചുയര്‍ന്ന് ഏകദേശം അഞ്ച് മിനിറ്റ് കഴിഞ്ഞപ്പോള്‍ തകരാറിലാവുകയായിരുന്നു.
51.70 മീറ്റര്‍ ഉയരമുള്ള ജിഎസ്എല്‍വി എഫ്-10, 26 മണിക്കൂര്‍ കൗണ്ട് ഡൗണിന് ശേഷം ഇന്നു രാവിലെ 5.43നാണു വിക്ഷേപിച്ചത്. ഇഒഎസ്-03യെ റോക്കറ്റ് ഉപയോഗിച്ച് താല്‍ക്കാലിക ഭ്രമണപഥത്തില്‍ എത്തിക്കാനാണ് ഐഎസ്ആഒ ലക്ഷ്യമിട്ടിരുന്നത്. തുടര്‍ന്ന് ഉപഗ്രഹത്തെ അതിന്റെ പ്രൊപല്‍ഷന്‍ സംവിധാനം പ്രവര്‍ത്തിപ്പിച്ച് അന്തിമ ഭൂസ്ഥിര ഭ്രമണപഥത്തിലേക്കു മാറ്റുകയായിരുന്നു ഉദ്ദേശ്യം.
”ഒന്നും രണ്ടും ഘട്ടങ്ങളുടെ പ്രകടനം തൃപ്തികരമായിരുന്നു. എന്നാല്‍ സാങ്കേതിക തകരാറുകള്‍ കാരണം ക്രയോജനിക് അപ്പര്‍ സ്റ്റേജില്‍ ജ്വലനം നടന്നില്ല. ദൗത്യം ഉദ്ദേശിച്ച രീതിയില്‍ പൂര്‍ത്തിയാക്കാന്‍ കഴിഞ്ഞില്ല,” വിക്ഷേപണം സംബന്ധിച്ച്, കൂടുതല്‍ വിശദാംശങ്ങള്‍ നല്‍കാതെയുള്ള പ്രസ്താവനയില്‍ ഐഎസ്ആര്‍ഒ പറഞ്ഞു.
GSLV-F10 launch took place today at 0543 Hrs IST as scheduled. Performance of first and second stages was normal. However, Cryogenic Upper Stage ignition did not happen due to technical anomaly. The mission couldn't be accomplished as intended.
ജിഎസ്എല്‍വിയുടെ ക്രയോജനിക് അപ്പര്‍ സ്റ്റേജില്‍, വളരെ കുറഞ്ഞ താപനിലയിലുള്ള ദ്രവീകൃത ഹൈഡ്രജനും ഓക്‌സിജനുമാണ് ഇന്ധനമാകുന്നത്. ഐഎസ്ആര്‍ഒ തദ്ദേശീയമായി വികസിപ്പിച്ചതാണ് ക്രയോജനിക് എന്‍ജിന്‍. ക്രയോജനിക് ഘട്ടം കൂടുതല്‍ കാര്യക്ഷമമായിരിക്കണമെന്നും ഇത് ബഹിരാകാശത്തേക്കു വലിയ പേലോഡുകള്‍ വഹിക്കാനായി രൂപകല്‍പ്പന ചെയ്തിട്ടുള്ള ജിഎസ്എല്‍വി പോലുള്ള ഭാരമേറിയ റോക്കറ്റുകള്‍ക്കു കൂടുതല്‍ കുതിപ്പിനുള്ള ഊര്‍ജം നല്‍കുമെന്നും കരുതപ്പെടുന്നു.
എന്നാല്‍ ക്രയോജനിക് ഇന്ധനങ്ങള്‍ പരമ്പരാഗത ദ്രാവക, ഖര ഇന്ധനങ്ങളേക്കാള്‍ വളരെ സങ്കീര്‍ണമാണ്, കാരണം ഏറ്റവും കുറഞ്ഞ താപനിലയില്‍, പൂജ്യം ഡിഗ്രി സെല്‍ഷ്യസിനു വളരെ താഴെ അവ നിലനിര്‍ത്തേണ്ടതുണ്ട്. നിരവധി വിക്ഷേപണങ്ങള്‍ വിജയകരമായി പൂര്‍ത്തിയാക്കിയെങ്കിലും ക്രയോജനിക് ഘട്ടത്തില്‍ ഐ.എസ്.ആര്‍.ഒ ചില പ്രതിബന്ധങ്ങള്‍ നേരിട്ടിരുന്നു.
ജിഎസ്എല്‍വി റോക്കറ്റിന്റെ പതിനാലാമത് വിക്ഷേപണവും നാലാമത്തെ പരാജയവുമാണ് ഇന്നുണ്ടായത്. ജിഎസ്എല്‍വി മാര്‍ക്ക്- 2 പതിപ്പായ ഈ റോക്കറ്റ് ഉപയോഗിച്ചുള്ള ഇതിനു മുന്‍പുള്ള വിക്ഷേപണം 2018 ഡിസംബറിലായിരുന്നു. ആശയവിനിമയത്തിനുവേണ്ടിയുള്ള ജിസാറ്റ്-7എ എന്ന ഉപഗ്രഹമാണ് അന്നു വിക്ഷേപിച്ചത്. 2010 ലാണ് ഈ റോക്കറ്റിന്റെ അവസാന പരാജയം സംഭവിച്ചത്.
Also Read: ക്രയോജനിക് ഘട്ടത്തിൽ പാളിച്ച; ഇഒഎസ്-03 വിക്ഷേപണം പരാജയം
കോവിഡ് സാഹചര്യം കാരണം ദൗത്യങ്ങള്‍ ഇതിനകം വൈകിയ ഐഎസ്ആര്‍ഒയ്ക്ക് ജിഎസ്എല്‍വിയുടെ പരാജയം വലിയ തിരിച്ചടിയാണ്. ജിഎസ്എല്‍വി റോക്കറ്റുകള്‍ ഉപയോഗിച്ചുള്ള നിരവധി ദൗത്യങ്ങള്‍ ഈ വര്‍ഷവും അടുത്ത വര്‍ഷങ്ങളിലുമായി ഐഎസ്ആര്‍ഒ ആസൂത്രണം ചെയ്തിട്ടുണ്ട്. ബഹിരാകാശ ദൗത്യമായ ഗഗന്‍യാന്‍ ഉള്‍പ്പെടെ ഇക്കൂട്ടത്തിലുണ്ട്. ഇപ്പോഴത്തെ പരാജയം ഐഎസ്ആര്‍ഒയുടെ നിലവിലെ ഷെഡ്യൂളുകളെ ബാധിച്ചേക്കാം.
ഇഒഎസ്-03 ന്റെ വിക്ഷേപണം കഴിഞ്ഞ വര്‍ഷം മാര്‍ച്ചിലാണ് ആസൂത്രണം ചെയ്തിരുന്നത്. ആദ്യം ചില സാങ്കേതിക തകരാറുകള്‍ കാരണവും തുടര്‍ന്ന് സാഹചര്യവും കാരണം അത് മാറ്റിവയ്‌ക്കേണ്ടി വരികയായിരുന്നു. പ്രളയവും ചുഴലിക്കാറ്റും പോലുള്ള പ്രകൃതിദുരന്തങ്ങളുടെ തത്സമയ നിരീക്ഷണം സാധ്യമാക്കുന്നതായിരുന്നു ഇഒഎസ്-03. പ്രതിദിനം നാല്-അഞ്ച് തവണ രാജ്യം ചിത്രീകരിക്കാന്‍ കഴിവുണ്ടായിരുന്നു.
ഈ വര്‍ഷത്തെ രണ്ടാമത്തെ മാത്രം വിക്ഷേപമാണ് ഐസ്ആര്‍ഒ ഇന്നു നടത്തിയത്. ഫെബ്രുവരിയിലാണ് ഇതിനു മുന്‍പത്തെ വിക്ഷേപണം നടന്നത്. ബ്രസീലിന്റെ ഭൗമനിരീക്ഷണ ഉപഗ്രഹമായ ആമസോണിയ-1 ഉം 18 ചെറു ഉപഗ്രഹങ്ങളുമാണ് അന്ന് വിക്ഷേപിച്ചത്. പിഎസ്എല്‍വി സി-51 ഉപയോഗിച്ചായിരുന്നു വിക്ഷേപണം.",https://malayalam.indianexpress.com/explained/why-isros-eos-03-launch-failed-gslv-544445/
74,രണ്ട് വാക്സിനുകൾ മിക്സ് ചെയ്യാമോ? ഐസിഎംആർ പഠനം വ്യക്തമാക്കുന്നത് എന്താണ്?,2021-08-11 21:09:52,"കോവിഡ് -19 നെതിരെ ഇന്ത്യയിൽ ഉപയോഗിക്കുന്ന രണ്ട് പ്രധാന വാക്സിനുകളായ കോവിഷീൽഡും കോവാക്സിനും സംയോജിപ്പിച്ച് ഉപയോഗിക്കുന്നത് സുരക്ഷിതമാണെന്നും മികച്ച പ്രതിരോധശേഷി നൽകുമെന്നും ഐസിഎംആർ ഒരു പുതിയ പഠനത്തിൽ കണ്ടെത്തി. രണ്ട് വാക്സിനുകളും വ്യത്യസ്ത പ്ലാറ്റ്ഫോമുകൾ ഉപയോഗിക്കുന്നവയാണ്. കോവിഷീൽഡ് ഒരു അഡിനോവൈറസ് വെക്റ്റർ പ്ലാറ്റ്ഫോം അടിസ്ഥാനമാക്കിയുള്ള വാക്സിൻ ആണ്. ഇനാക്ടീവ് ഹോൾ വൈറസ് വാക്സിൻ ആണ്.
ലോകമെമ്പാടും, രണ്ട് വ്യത്യസ്ത വാക്സിനുകൾ സംയോജിപ്പിച്ച് ഉപയോഗിക്കുന്നത് ഒരേ വാക്സിൻ രണ്ട് ഡോസുകളേക്കാൾ ഉപയോഗിക്കുന്നതിനേക്കാൾ മികച്ചതാണോ എന്ന് മനസ്സിലാക്കാൻ പഠനങ്ങൾ നടക്കുന്നു. എന്നിരുന്നാലും, മിശ്രണം ക്രമരഹിതമായി ചെയ്യരുതെന്നും മറിച്ച് ഒന്നിലധികം പ്രശ്നങ്ങൾ മനസ്സിലാക്കുന്നതിനെ അടിസ്ഥാനമാക്കിയായിരിക്കണം എന്നും വിദഗ്ദ്ധർ മുന്നറിയിപ്പ് നൽകുന്നു.
ഒരു പിഴവ് സംഭവിച്ചതിന്റെ ഫലമായിരുന്നു പഠനം. മേയിൽ, ഉത്തർപ്രദേശിലെ 18 ഗ്രാമീണർക്ക് കോവിഷീൽഡ് നൽകി ആറ് ആഴ്ചകൾക്ക് ശേഷം പിഴവ് കാരണം രണ്ടാമത്തെ ഡോസായി കോവാക്സിൻ നൽകിപ്പോയിരുന്നു. ഈ 18 വ്യക്തികളുടെ വാക്സിൻ പ്രതികരണത്തെ രണ്ട് ഡോസ് കോവിഷീൽഡ് ലഭിച്ച 40 സ്വീകർത്താക്കളുടെയും രണ്ട് ഡോസ് കോവാക്സിൻ ലഭിച്ച സ്വീകർത്താക്കളുടെയും പ്രതികരണവുമായി താരതമ്യം ചെയ്യുകയായിരുന്നു.
Read More: ഉമിനീർ സാംപിളിൽ നിന്ന് ഒരു മണിക്കൂറിനുള്ളിൽ കോവിഡ് പരിശോധനാ ഫലം; ചിലവ് കുറഞ്ഞ ഉപകരണവുമായി ഗവേഷകർ
“മൊത്തത്തിൽ, ഈ പഠനം തെളിയിക്കുന്നത് ഒരു അഡെനോവൈറസ് വെക്റ്റർ പ്ലാറ്റ്ഫോം അധിഷ്ഠിത വാക്സിനും ഒരു ഇനാക്ടിവേറ്റഡ് ഹോൾ വൈറസ് വാക്സിനും തമ്മിൽ സംയോജിപ്പിക്കുന്നത് സുരക്ഷിതമാണെന്നും ഒരേ വാക്സിൻ ഉപയോഗിച്ച് രണ്ട് ഡോസ് വാക്സിനേഷനേക്കാൾ നൽകുന്നതിനേക്കാൾ മികച്ച രോഗപ്രതിരോധ ശേഷി കൈവരിക്കാനാവുമെന്നുമാണ്,” പഠനത്തിൽ പറയുന്നു.
നിലവിൽ പ്രീ-പ്രിന്റ് ഘട്ടത്തിലാണ് പഠനം. ഇത് ഇതുവരെ സമഗ്രമായി അവലോകനം ചെയ്തിട്ടില്ല.
“ഒരു പിഴവിൽ നിന്ന് ഐസിഎംആർ പഠനം നടത്തുകയും വ്യത്യസ്ത വാക്സിനുകൾ ഒരുമിച്ച് ഉപയോഗിക്കുന്നത് സംബന്ധിച്ച വിവിരങ്ങൾ ലഭ്യമാക്കുകയും ചെയ്തത് പ്രശംസനീയമാണെങ്കിലും, ഈ സമീപനത്തിൽ വലിയ പുതുമകളൊന്നുമില്ല. ഈ ഫലങ്ങൾ ശരിക്കും പ്രാഥമികമാണ്, കാരണം ഇത് വ്യത്യസ്ത പ്രതിരോധ കുത്തിവയ്പ്പ് എടുത്ത 18 വ്യക്തികളെ മാത്രം പരിശോധിച്ചുകൊണ്ടുള്ള പഠനമാണ്, ”പ്രമുഖ രോഗപ്രതിരോധശാസ്ത്രജ്ഞയായ ഡോ വിനീത ബാൽ പറഞ്ഞു.
Read More: ഡെൽറ്റയും അതിന് അപ്പുറവും; കോവിഡ് വകഭേദങ്ങളെക്കുറിച്ചുള്ള ഗവേഷണങ്ങൾ പറയുന്നത്
“ഇപ്പോഴത്തെ സാഹചര്യത്തിൽ രോഗപ്രതിരോധത്തെക്കുറിച്ചുള്ള പെട്ടെന്നുള്ള വിശദീകരണമില്ല… കോവക്സിൻറെ രണ്ട് ഷോട്ടുകളുമായി താരതമ്യപ്പെടുത്തുമ്പോൾ രണ്ട് ഡോസുകളും വ്യത്യസ്ത വാക്സിനേഷൻ ലഭിച്ചത് മികച്ച ആന്റിബോഡി പ്രതികരണത്തിന് കാരണമാകുന്നുവെന്ന് വിവരങ്ങൾ കാണിക്കുന്നു. എന്നിരുന്നാലും, കോവിഷീൽഡിന്റെ രണ്ട് ഷോട്ടുകൾ ഉപയോഗിച്ച് വാക്സിനെടുത്തതുമായി താരതമ്യം ചെയ്യുമ്പോൾ അത്തരം മെച്ചപ്പെടുത്തലുകളൊന്നും കാണുന്നില്ല, ”അവർ പറഞ്ഞു.
ഒരേ വാക്സിൻറെ രണ്ട് ഡോസുകളുടേതിനേക്കാൾ താഴെയല്ല വ്യത്യസ്ത വാക്സിനേഷനുകൾ രണ്ട് തവണയായി നൽകുന്നതെന്നാണ് വിവിധ പഠനങ്ങൾ തെളിയിച്ചിട്ടുള്ളതെന്ന് പ്രമുഖ വാക്സിൻ ശാസ്ത്രജ്ഞനായ ഡോ. ഗഗൻദീപ് കാങ് പറഞ്ഞു. “സൈദ്ധാന്തികമായി നമുക്ക് ചില വിശദീകരണങ്ങൾ നൽകാൻ കഴിയും. എന്നാൽ ഒരേ വാക്സിൻ എടുത്തവർക്കാണോ രണ്ട് ഡോസും വ്യത്യസ്ത വാക്സിൻ എടുത്തവർക്കാണോ പ്രതിരോധവൽക്കരണം കൂടുതൽ നടന്നതെന്ന് പറയാനാവില്ല,” ഡോ. കാങ് പറഞ്ഞു.
ലോകാരോഗ്യ സംഘടനയുടെ അഭിപ്രായത്തിൽ, “മിക്സ് ആൻഡ് മാച്ച്” വ്യവസ്ഥയുടെ പ്രതിരോധശേഷി അല്ലെങ്കിൽ ഫലപ്രാപ്തിയെക്കുറിച്ച് നിലവിൽ പരിമിതമായ വിവരങ്ങളുണ്ട്. ആസ്ട്രസെനക വാക്സിനിന്റെ രണ്ടാമത്തെ ഡോസ് ലഭ്യമല്ലെങ്കിൽ, ഒരു ഡോസ് മറ്റേതെങ്കിലം എംആർഎൻഎ വാക്സിനുകൾ (ഫൈസർ അല്ലെങ്കിൽ മോഡേണ) ഉപയോഗിക്കാമെന്ന് സൂചിപ്പിക്കുന്ന തരത്തിൽ അവർ ശുപാർശകൾ പരിഷ്കരിച്ചിട്ടുണ്ട്.
Read More: ഡെൽറ്റ പ്ലസ് വകഭേദത്തിനെതിരെ കോവാക്സിന്റ ഫലപ്രാപ്തി: പഠന ഫലം വ്യക്തമാക്കുന്നത്
“മറ്റേതെങ്കിലും ശുപാർശകൾ നൽകുന്നതിനുമുമ്പ് ഈ വാക്സിൻ കോമ്പിനേഷനുകളിലെ തെളിവുകൾ ഞങ്ങൾ വിശകലനം ചെയ്യേണ്ടതുണ്ട്,” ലോകാരോഗ്യ സംഘടന ഒരു ഇമെയിലിൽ പറഞ്ഞു.
“കമ്പനികൾ എന്താണ് ചെയ്തതെന്ന് റെഗുലേറ്റർമാർക്ക് മാത്രമേ അറിയൂ-കൂടാതെ മിക്സ്-ആൻഡ് മാച്ച് പഠനങ്ങൾ സാധാരണയായി കമ്പനികളുടെ പരിധിയിൽ വരില്ല. കാരണം കമ്പനികൾ അവരുടെ സ്വന്തം ഉൽപ്പന്നത്തിന്റെ രണ്ട് ഡോസുകൾ വിൽക്കാൻ ആഗ്രഹിക്കുന്നു, മറ്റൊരു കമ്പനിയുടേതുമായുള്ള സംയോജനത്തോടെ ഉപയോഗിക്കണമെന്ന് അല്ല കരുതുന്നത്,” ഡോ കാങ് പറഞ്ഞു.
“അക്കാദമിക്കുകൾ പഠനങ്ങൾ നടത്തുമ്പോൾ, അവർ രോഗപ്രതിരോധ പ്രതികരണത്തെ നിരീക്ഷിക്കാനും അത് ശക്തവും ദീർഘവും നിലനിൽക്കുന്നതാണോ എന്ന് മനസ്സിലാക്കാനും ശ്രമിക്കുന്നു. ഇതെല്ലാം ഒരു പഠന പ്രക്രിയയാണ്, ഞങ്ങൾക്ക് ഒരുപാട് ദൂരം പോകാനുണ്ട്, പരിമിതമായ വിവരങ്ങൾ എടുത്ത് വലിയ നിഗമനങ്ങളിൽ എത്തിച്ചേരരുത്,” അദ്ദേഹം പറഞ്ഞു.
കോവിഡ് -19-ന് മുമ്പ്, വിവിധ തരത്തിലുള്ള വാക്സിനുകൾ കലർത്തി മികച്ചതും വിശാലവുമായ രോഗപ്രതിരോധ പ്രതികരണങ്ങൾ ലഭിക്കുന്നതായി പഠനങ്ങൾ തെളിയിച്ചിട്ടുണ്ട്.
ആൻറിബോഡിയും ടി-സെൽ പ്രതികരണവും ഉണ്ടാക്കുന്നതിനുള്ള കഴിവിൽ വാക്സിൻ പ്ലാറ്റ്ഫോമുകൾ വ്യത്യാസപ്പെടാം. ഒരു പ്ലാറ്റ്ഫോം പ്രധാനമായും ആന്റിബോഡി പ്രതികരണത്തെ പ്രേരിപ്പിക്കുന്നുവെങ്കിൽ, ഇത് പിന്തുടരുന്നത് ഒരു ടി സെൽ പ്രതികരണത്തെ പ്രേരിപ്പിക്കുന്ന ഒരു പ്ലാറ്റ്ഫോമിന്റെ പ്രതികരണത്തിലൂടെയാവുമെന്ന് വിദഗ്ധർ പറയുന്നു.
Read More:  നോട്ടുകളിൽ നിന്നും നാണയങ്ങളിൽ നിന്നും കോവിഡ് പകരുമോ? പരീക്ഷണങ്ങളിലെ കണ്ടെത്തൽ ഇതാണ്
എച്ച്ഐവി, മലേറിയ, ഫ്ലേവിവൈറസ് (ഉദാ. ഡെങ്കി), എച്ച്പിവി, എബോള, ഇൻഫ്ലുവൻസ എന്നിവയിൽ ഇത്തരം വൈവിധ്യമാർന്ന തന്ത്രങ്ങൾ പഠിച്ചിരുന്നു. എല്ലാം പ്രാരംഭ ഘട്ട പരീക്ഷണങ്ങളായിരുന്നെന്ന് സാംക്രമിക രോഗ വിദഗ്ധനും ദേശീയ കോവിഡ് 19 ടാസ്‌ക് ഫോഴ്‌സിലെ വിദഗ്ധ അംഗവുമായ ഡോ സഞ്ജയ് പൂജാരി പറഞ്ഞു.
“കോവിഡ് -19 നെ സംബന്ധിച്ചിടത്തോളം, വിവിധ വാക്സിനുകൾ സംയോജിപ്പിക്കുന്നതിലൂടെ ചിലപ്പോൾ സംയോജിത ആന്റിബോഡി, സെൽ-മീഡിയേറ്റഡ് രോഗപ്രതിരോധ പ്രതികരണവും ശക്തവും വിശാലവും നീണ്ടുനിൽക്കുന്നതുമായ പ്രതിരോധശേഷിയും ഉണ്ടാക്കാൻ കഴിഞ്ഞേക്കാം,” ഡോ. പൂജാരി പറഞ്ഞു.
“കോവിഷീൽഡ് ഒരു ആന്റി -സ്പൈക്ക് പ്രോട്ടീൻ പ്രതികരണത്തെ മാത്രമേ ട്രിഗർ ചെയ്യുകയുള്ളൂ (തീർച്ചയായും ആന്റി -അഡെനോവൈറസ് പ്രതികരണം). തത്ത്വത്തിൽ ബൂസ്റ്ററായി ഉപയോഗിക്കുന്ന കോവാക്സിൻ ആന്റി-സ്പൈക്ക് പ്രതികരണം വർദ്ധിപ്പിക്കുകയും കോവാക്സിൻ തയ്യാറെടുപ്പിന്റെ ഭാഗമായ മറ്റെല്ലാ സാർസ്-കോവി-2 പ്രോട്ടീനുകൾക്കെതിരെയും പ്രാഥമിക പ്രതികരണം സൃഷ്ടിക്കുകയും വേണം, ഡോക്ടർ ബാൽ പറഞ്ഞു.
“കോവക്സിനുമായുള്ള ഉത്തേജനം കാരണം ഹെറ്ററോളജസ് വാക്സിനേഷൻ ഒരു എൻ-പ്രോട്ടീൻ പ്രതികരണത്തിന് കാരണമാകുമെന്ന് പ്രീപ്രിന്റിലെ ഐസിഎംആർ ഡാറ്റ കാണിക്കുന്നു. എന്നിരുന്നാലും കോവിഷീൽഡ്, കോവാക്സിൻ കോമ്പിനേഷനുള്ള വൈവിധ്യമാർന്ന വാക്സിനേഷൻ തന്ത്രം ഉപയോഗപ്രദമാണെന്ന് പ്രസ്താവിക്കാൻ കൂടുതൽ ഡാറ്റ ആവശ്യമാണ്, ”അവർ പറഞ്ഞു.
Read More:  കോവിഡ് വാക്സിൻ ‘ബ്രേക്ക് ത്രൂ’ കേസുകൾ: അറിയേണ്ടതെല്ലാം
“ക്ലിനിക്കൽ പരീക്ഷണങ്ങളിൽ നിന്ന് വേണ്ടത്ര ഡാറ്റ ഇല്ലാത്തതിനാൽ മിക്സിംഗ് നിരുത്സാഹപ്പെടുത്തി. ഇപ്പോൾ പോലും വളരെ പരിമിതമായ ഡാറ്റ മാത്രമേയുള്ളൂ,” ഡോക്ടർ ബാൽ പറഞ്ഞു.
ഏതെങ്കിലും പ്ലാറ്റ്ഫോമുകൾ ഉപയോഗിച്ച് മിശ്രണം ക്രമരഹിതമായോ ക്രമരഹിതമായോ ചെയ്യരുതെന്ന് ഡോ. പൂജാരി പറഞ്ഞു. എന്നാൽ ഒന്നിലധികം പ്രശ്നങ്ങൾ മനസ്സിലാക്കുന്നതിനെ അടിസ്ഥാനമാക്കിയുള്ളതായിരിക്കണം അവ: പ്രതിരോധ കുത്തിവയ്പ്പുകൾ, വാക്സിനുകൾ പ്രധാനമായും ഏത് തരത്തിലുള്ള രോഗപ്രതിരോധ പ്രതികരണത്തെ പ്രേരിപ്പിക്കുന്നു, ഈ പ്രതികരണങ്ങൾ ഉളവാക്കുന്നതിനുള്ള ശരിയായ ക്രമം എന്താണ്, രണ്ട് പ്രൈം, ബൂസ്റ്റ് പ്ലാറ്റ്ഫോമുകൾ തമ്മിലുള്ള ഡോസിംഗ് ഇടവേള, രോഗപ്രതിരോധ പ്രതികരണത്തിന്റെ ദൈർഘ്യം എന്നിവ എന്തായിരിക്കണം തുടങ്ങിയ വിവരങ്ങൾ മനസ്സിലാക്കണം.
ആസ്ട്രാസെനെക്ക വാക്സിൻ കുറച്ച് വ്യക്തികളിൽ രക്തം കട്ടപിടിക്കുന്നതുമായി ബന്ധപ്പെട്ടിരിക്കുന്നതായി കണ്ടെത്തിയപ്പോൾ, ഹെറ്ററോളജസ് ബൂസ്റ്റിംഗ് എന്ന ആശയം ആദ്യം യൂറോപ്പിൽ ഉയർന്നുവന്നു. വ്യത്യസ്ത പ്ലാറ്റ്ഫോമിൽ ഉള്ള രണ്ടാമത്തെ ഡോസ് വാക്സിൻ യുവ ജനസംഖ്യയ്ക്കായി പല രാജ്യങ്ങളും ശുപാർശ ചെയ്യുന്നു.
വാക്സിൻ മിശ്രണവുമായി ബന്ധപ്പെട്ട പഠനങ്ങൾ വളരെ പരിമിതമാണെന്ന് ഡോക്ടർ പൂജാരി പറഞ്ഞു. ഇവയുടെയൊന്നും മൂന്നാംഘട്ട ട്രയലുകൾ നടന്നിട്ടില്ലെന്നും അദ്ദേഹം വ്യക്തമാക്കി.",https://malayalam.indianexpress.com/explained/why-mix-two-different-vaccines-or-why-not-icmr-study-covishield-and-covaxin-543987/
75,പൂക്കോയ തങ്ങൾ മുതൽ മുഈനലി തങ്ങൾ വരെ; ലീഗിലെ തങ്ങൾ കുടുംബകഥ,2021-08-11 11:02:47,"കേരളത്തിലെ മുസ്‌ലിം ലീഗ് രാഷ്ട്രീയത്തിൽ 48 വർഷത്തോളമായി നേതൃത്വം വഹിക്കുകയാണ് പാണക്കാട് തങ്ങൾ കുടുംബം. ലീഗിന്റെ ചരിത്രത്തിലേക്ക് പാണക്കാട് കുടുംബം വന്നത് എങ്ങനെയാണ്. 1948വരെ കോൺഗ്രസ് അനുഭാവിയായി കരുതപ്പെട്ടിരുന്ന പൂക്കോയ തങ്ങൾ ലീഗിന്റെ രണ്ടാമത്തെ സംസ്ഥാന പ്രസിഡന്റാകുന്നതു മുതൽ തുടർച്ചയായ മൂന്നു പ്രസിഡന്റുമാരും കൊടപ്പനയ്ക്കൽ തറവാട്ടിൽനിന്നാണ് വന്നത്. ലീഗ് രാഷ്ട്രീയത്തിൽ അനിഷേധ്യമായ സ്ഥാനമാണ് തങ്ങൾ കുടുംബത്തിനുള്ളത്.
കേരള രാഷ്ട്രീയത്തിൽ കൃത്യമായ ഇടവും നിർണായക സ്ഥാനവുമുള്ള ലീഗ് കേരളത്തിൽ ചുവടുറപ്പിക്കുമ്പോൾ അതിനു നേതൃത്വം നൽകുന്നതിൽ ഏറനാട്ടിലെ തങ്ങൾ കുടുംബത്തിന് കാര്യമായ റോൾ ഉണ്ടായിരുന്നില്ല. കൊയിലാണ്ടിയിലെ സയ്യിദ് കുടുംബാംഗമായ സയ്യിദ് അബ്ദുറഹ്മാൻ ബാഫഖി തങ്ങൾ, കെ.എം സീതി സാഹിബ് എന്നിവരായിരുന്നു മുൻനിരയിലുണ്ടായിരുന്ന പ്രമുഖരിൽ ചിലർ. എന്നാൽ കഴിഞ്ഞ അരനൂറ്റാണ്ടോളമായി പാണക്കാട് തങ്ങൾ കുടുംബങ്ങൾ കേരള രാഷ്ട്രീയത്തിലെ അധികാരകേന്ദ്രമാണ്.
ഒരിക്കൽ പോലും ഭരണ, അധികാര സ്ഥാനങ്ങളിലേക്കൊന്നും അവർ മത്സരിച്ചിട്ടില്ല. രാജ്യസഭ, ലോക്‌സഭ, നിയമസഭ തുടങ്ങിയ അധികാര കേന്ദ്രങ്ങളിലേക്ക് അവരാരും എത്തിയതുമില്ല. എങ്കിലും ലീഗിന്റെ പ്രസിഡന്റ് സ്ഥാനം തുടർച്ചയായി കുടുംബത്തിലെ മൂന്നാമൻ ഏറ്റെടുത്തിട്ട് വ്യാഴവട്ടമാകുന്നു. 48 വർഷമായി തങ്ങൾ കുടുംബത്തിനു സ്വന്തമാണ് ലീഗ് സംസ്ഥാന അദ്ധ്യക്ഷ സ്ഥാനം.
ദേശീയ തലത്തിൽ 1906 ൽ സർവേന്ത്യാ ലീഗ് എന്ന സംഘടന ഉണ്ടാകുന്നുണ്ടെങ്കിലും ഇതിന് മലബാറിൽ ( ബ്രിട്ടീഷ് ഇന്ത്യയിലെ മദ്രാസ് പ്രസിഡൻസിയുടെ ഭാഗമായി മലബാർ) ഒരു ഔദ്യോഗിക ഘടകം ഉണ്ടാകുന്നത് മുപ്പത് വർഷം കഴിയുമ്പോഴാണ്. അപ്പോഴും തിരുവിതാം കൂറിലോ കൊച്ചിയിലോ ലീഗിന് സംഘടനാപരമായി ഘടകമുണ്ടായിരുന്നില്ലെന്നാണ് ലഭ്യമാകുന്ന രേഖകൾ വ്യക്തമാക്കുന്നത്. എന്നാൽ, ഔദ്യോഗിക കമ്മിറ്റി ആരംഭിക്കുന്നിനു മുമ്പ് തന്നെ ലീഗ് രാഷ്ട്രീയം ഈ പ്രദേശത്ത് വേരോടിത്തുടങ്ങിയിരുന്നു.
ഇന്ന് കണ്ണൂർ ജില്ലയുടെ ഭാഗമായ തലശേരി ടൗണ്‍ഹാളില്‍ 1937ൽ ചേര്‍ന്ന യോഗത്തിലാണ് മുസ്‌ലിം ലീഗിന് അഡ്‌ഹോക് കമ്മിറ്റി ഉണ്ടാവുന്നത്. സുല്‍ത്താന്‍ അബ്ദുറഹ്മാന്‍ അലി രാജ പ്രസിഡന്റും 1934ൽ സെൻട്രൽ അസംബ്ലിയിലേക്ക് തിരഞ്ഞെടുക്കപ്പെട്ട സത്താര്‍ സേട്ട് ജനറല്‍ സെക്രട്ടറിയും 1928 ലും 1931ലും കോൺഗ്രസ് ടികറ്റിൽ കൊച്ചി നിയമസഭയിൽ അംഗമായിരുന്ന കെ എം സീതി സാഹിബ് ജോ.സെക്രട്ടറിയും സി.പി.മമ്മുക്കേയി ട്രഷററുമായ കമ്മിറ്റിയാണ് കേരളത്തില്‍ മുസ്‌ലിം ലീഗിന്റെ ആദ്യ ഘടകം.
ഇന്ന് വിവാദമായിരിക്കുന്ന ചന്ദ്രിക ദിനപത്രത്തിന്റെ പ്രാഗ് രൂപം ആരംഭിക്കുന്നത് അതിനും മുമ്പായിരുന്നു. 1934 മാര്‍ച്ച് 26നാണ് പ്രതിവാര പത്രമായി ചന്ദ്രിക ആരംഭിക്കുന്നത്. തലശേരിയില്‍ നിന്നായിരുന്നു അന്ന് ചന്ദ്രികയുടെ പ്രസാധനം. മുസ്‌ലിം പ്രിന്റിങ് ആൻഡ് പബ്ലിഷിങ് കമ്പനി രൂപീകരിച്ച് പ്രതിവാര പത്രം ഏറ്റെടുത്തു. 1938 മുതല്‍ ദിനപത്രമായി മാറ്റി.
1937ൽ കണ്ണൂര്‍ അറക്കല്‍ കോമ്പൗണ്ടില്‍ സംഘടിപ്പിക്കപ്പെട്ട മുസ്‌ലിം ലീഗ് സമ്മേളനം മലബാറില്‍ പാര്‍ട്ടിയുടെ ആദ്യത്തെ ശക്തിപ്രകടനം ആയി കണക്കാക്കാം. ഇങ്ങനെയൊക്കെ പാർട്ടി മുന്നോട്ടു പോകുന്നതിനിടയിലാണ് സ്വാതന്ത്ര്യവും വിഭജനവും സംഭവിക്കുന്നത്. വിഭജനത്തിന്റെ പൂർണ ഉത്തരവാദിത്തവും ജിന്നയ്ക്കും ലീഗിനും മേൽ ആവർത്തിച്ച് ആരോപിക്കുന്ന കാലമായിരുന്നു അത്. നേതാക്കളൊക്കെ ലീഗ് വിടുന്ന സാഹചര്യം സംജാതമായി.
1947 ഡിസംബര്‍ 13 നു കറാച്ചിയില്‍ ഗവര്‍ണര്‍ ജനറലിന്റെ വസതിയില്‍ വിളിച്ചുചേര്‍ത്ത മുസ്‌ലിംലീഗ് ഓള്‍ ഇന്ത്യാ വര്‍ക്കിങ് കമ്മിറ്റി രാജ്യം വിഭജിക്കപ്പെടതോടെ ലീഗും രണ്ടാകാൻ തീരുമാനിച്ചു. മുസ്‌ലിം ലീഗ് ഇന്ത്യാ ഘടകത്തിന്റെ കണ്‍വീനറായി ഖാഇദേ മില്ലത്ത് എന്നറിയപ്പെട്ടിരുന്ന മുഹമ്മദ് ഇസ്മായിലിനെ തിരഞ്ഞെടുത്തു.
വിഭജനത്തെത്തുടർന്ന് രാജ്യത്ത് മുസ്‌ലിം സമുദായം നേരിട്ടിരുന്ന അരക്ഷിതാവസ്ഥയുടെ അന്തരീക്ഷത്തിന് ആക്കം കൂട്ടിയതായിരുന്നു മഹാത്മാഗാന്ധിയുടെ വധം. ഗാന്ധിജിയെ കൊലപ്പെടുത്തിയവരുടെ ഹിന്ദുത്വ ബന്ധവും ഗാന്ധിവധത്തോടെ സൃഷ്ടിക്കപ്പെട്ട ശൂന്യതയും സമൂഹത്തിൽ പൊതുവേയും മുസ്‌ലിം സമൂഹത്തിൽ പ്രത്യേകിച്ചും അരക്ഷിതാവസ്ഥയും ഭീതിയും ഉളവാക്കിയിരുന്നു.
ഈ പശ്ചാത്തലത്തിലാണ് 1948 മാര്‍ച്ച് 10ന് സ്വതന്ത്ര ഇന്ത്യയിലെ മുസ്‌ലിം ലീഗ് നേതാക്കൾ മദിരാശിയിലെ രാജാജി ഹാളിൽ ആദ്യ യോഗം ചേർന്നത്. രാഷ്ട്രീയത്തിനേക്കാൾ സാമൂഹിക, വിദ്യാഭ്യാസ വിഷയങ്ങളിൽ ഊന്ന പ്രവര്‍ത്തനം നടത്തുന്ന നിലയിൽ ഓള്‍ ഇന്ത്യാ മുസ്‌ലിം ലീഗിനു രൂപം നല്‍കാനാണ് ആ യോഗം തീരുമാനിച്ചത്. യോഗത്തിൽ മുഹമ്മദ് ഇസ്മായിലിനെ പ്രസിഡന്റായി തിരഞ്ഞെടുത്തു.
ദേശീയതലത്തിലെ തീരുമാനത്തിനൊപ്പം കേരളത്തില്‍ (അന്ന് കേരള സംസ്ഥാനം ആയിട്ടില്ല) കൊയിലാണ്ടിയിലെ സയ്യിദ് കുടുംബാംഗമായ അബ്ദുറഹ്മാന്‍ ബാഫഖി തങ്ങള്‍ പ്രസിഡന്റും കെ.എം സീതിസാഹിബ് ജനറൽ സെക്രട്ടറിയുമായ പുതിയ ലീഗ് കമ്മിറ്റി നിലവിൽ വന്നു.
സ്ഥാപക നേതാവും മഞ്ചേരിയിൽ നിന്നുള്ള എം പിയുമായ ഖാ ഇദെ മില്ലത്ത് മുഹമ്മദ് ഇസ്മായിൽ 1972 ൽ നിര്യാതനായി. തുടർന്ന്, അതേ വർഷം സംസ്ഥാന പ്രസിഡന്റായിരുന്ന അബ്ദുറഹ്മാൻ ബാഫഖി തങ്ങളെ ദേശീയ അധ്യക്ഷന്റെ ഉത്തരാവദിത്തം കൂടെ ഏൽപ്പിച്ചു.മഞ്ചേരി ലോക്‌സഭാ സീറ്റിൽ വന്ന ഒഴിവിൽ, അച്യുതമേനോൻ സർക്കാരിൽ ആഭ്യന്തര മന്ത്രിയായിരുന്ന സി എച്ച് മുഹമ്മദ് കോയയെ ലീഗ് മത്സരിപ്പിച്ചു. ലീഗിലെ ആഭ്യന്തരകലഹങ്ങളുടെ ആക്കം കൂട്ടുന്നതിനുള്ള പച്ചക്കൊടി വീശലായിരുന്നു ആ നടപടി. അവിടെ നിന്നാണ് ലീഗ് രാഷ്ട്രീയത്തിലെ അധികാരത്തിന്റെ ഗുരുത്വാകർഷണ കേന്ദ്രമായിരുന്ന തലശേരി – കൊയിലാണ്ടി പ്രദേശത്തുനിന്ന് അധികാര കേന്ദ്രം മലപ്പുറത്തേക്ക് പറിച്ചുനടുന്നതിന് വഴിതുറക്കുന്ന പ്രധാന തിരിവ്.
ദേശീയ അധ്യക്ഷന്റെ ചുമതല കൂടി വഹിച്ചിരുന്ന സംസ്ഥാന അധ്യക്ഷൻ സയ്യിദ് അബ്ദുറഹ്മാൻ ബാഫഖി തങ്ങൾ 1973 ജനുവരിയിൽ മക്കയിൽ നിര്യാതനായി. സി എച്ച് മുഹമ്മദ് കോയ ആ സമയം എം പിയായി ഡൽഹിയിലെത്തി ലീഗിന്റെ അഖിലേന്ത്യാ സെക്രട്ടറിയായി ഉയർന്നു കഴിഞ്ഞിരുന്നു.ഇതേസമയം തന്നെ, കേരള രാഷ്ട്രീയത്തിലും വലിയ മാറ്റങ്ങൾ സംഭവിക്കുകയായിരുന്നു. സി പി എമ്മും സിപി ഐയും രണ്ട് വിഭാഗങ്ങളിലായി മാറി. സപ്തകക്ഷി മുന്നണിയുടെ തകർച്ചയ്ക്കു ശേഷം സിപി എമ്മും ലീഗും തമ്മിലും അകൽച്ച വന്നു. അണികളെ പിടിച്ചുനിർത്താൻ എന്ത് വേണമെന്ന ചോദ്യത്തിനു മുന്നിൽ ലീഗ് നേതൃത്വത്തിന് ഒരുത്തരമേ ഉണ്ടായിരുന്നുള്ളൂ. ബാഫഖി തങ്ങളെ കൊണ്ടുവന്നതു പോലെ മുസ്‌ലിം ജനസാമാന്യത്തിനു മേൽ സ്വാധീനമുള്ള മത നേതാക്കളിലാരെയെങ്കിലും കൊണ്ടുവരിക എന്നത്.
സി എച്ചിനെതിരെയുള്ള കരുനീക്കങ്ങളോടെ ലീഗിനുള്ളിൽ ആഭ്യന്തരമായി ശാക്തികചേരികളിൽ മാറ്റം വന്നു. ബാഫഖി തങ്ങളുടെ മരണത്തെത്തുടർന്ന് പുതിയ പ്രസിഡന്റിനായി കരുനീക്കങ്ങൾ ആരംഭിച്ചു. മുസ്‌ലിം ജനസമാന്യത്തിനു മേൽ സ്വാധീനമുള്ള മതനേതാവിനെ കൊണ്ടുവരണമെന്ന സമീപനം മുന്നോട്ടുവച്ച് അധികാരത്തിന്റെ ചെങ്കോൽ കൊയിലാണ്ടിയിൽനിന്നു കൊടപ്പനക്കയ്ക്കലേക്കു മാറ്റുന്നതിന്റെ ചാലകശക്തിയായത് സി എച്ച് മുഹമ്മദ് കോയ ആയിരുന്നു. അധ്യക്ഷസ്ഥാനം 1973ൽ പാണക്കാടേയ്ക്കു വരുന്നത് അങ്ങനെയാണ്. പാണക്കാട് പുതിയ മാളിയേക്കൽ സയ്യിദ് അഹമ്മദ് പൂക്കോയ തങ്ങൾ എന്ന പി എം എസ് എ പൂക്കോയ തങ്ങൾ ചിത്രത്തിലേക്ക് വന്നു.
സയ്യിദ് ബാഫഖി തങ്ങളുടെ മരണത്തെത്തുടർന്ന് ഉമർ ബാഫഖി തങ്ങളെ പ്രസിഡന്റാക്കാൻ നീക്കം നടക്കുകയും അവകാശവാദം അദ്ദേഹത്തിന് അനുകൂലമായി ഉയരുകയും ചെയ്തു. എന്നാൽ പാർട്ടി അധ്യക്ഷ പദവി മരുക്കത്തായ രീതിയിൽ ഏൽപ്പിച്ചു കൊടുക്കാനുള്ളതല്ലെന്ന വിമർശനം ഉയർത്തി സി എച്ച് അതിനെ മറികടന്നുവെന്നാണ് ഡോ. എം എൻ കാരശേരി പറയുന്നത്.
ലീഗ് നേതൃത്വത്തിലേക്കു വരുന്നതിനു മുമ്പ് സുന്നി യുവജനസംഘം സംസ്ഥാന പ്രസിഡന്റായിരുന്ന പി എം എസ് എ പൂക്കോയ തങ്ങൾ മത, സാമുദായിക, രാഷ്ട്രീയ മണ്ഡലങ്ങളിൽ നിറഞ്ഞുനിന്ന വ്യക്തിത്വമാണ്.
പി എം എസ് എ പൂക്കോയ തങ്ങൾ പ്രസിഡന്റായതോടെയാണ് പാണക്കാട് കുടുംബം ലീഗ് രാഷ്ട്രീയത്തിന്റെ അച്ചുതണ്ടായി മാറുന്നത്. 1975 ജൂലൈയിൽ പൂക്കോയ തങ്ങൾ നിര്യാതനായി. തുടർന്ന്, അദ്ദേഹത്തിന്റെ മൂത്തമകൻ സയ്യിദ് മുഹമ്മദലി ശിഹാബ് തങ്ങൾ ലീഗ് പ്രസിഡന്റായി.
അതായത്ത് മരുമക്കത്തായ രീതിയിൽ എൽപ്പിച്ചുകൊടുക്കേണ്ടതല്ല പ്രസിഡന്റ് പദവി എന്ന സി എച്ച് മുഹമ്മദ് കോയ പരിഹസിച്ചുവെങ്കിലും പിന്നീട് ആ പദവി മക്കത്തായ ശൈലിയിൽ കൈമാറുന്ന കാഴ്ചയാണ് ലീഗിലുണ്ടായത്.
1975 സെപ്തംബറിൽ ലീഗ് സംസ്ഥാന പ്രസിഡന്റായി ചുമതലയേറ്റ മുഹമ്മദലി ശിഹാബ് തങ്ങൾ തന്റെ 73-ാം വയസിൽ, 2009 ഓഗസ്റ്റ് ഒന്നിന് നിര്യാതനാകുന്നതു വരെ ആ സ്ഥാനത്ത് തുടർന്നു.പൂക്കോയ തങ്ങൾക്കു രണ്ട് വിവാഹങ്ങളിലായി അഞ്ച് ആൺ മക്കളും ഒരു മകളുമാണ് ജനിച്ചത്. ആദ്യ ഭാര്യയിലെ മൂത്തപുത്രനായിരിന്നു ദീർഘകാലം ലീഗ് സംസ്ഥാന അധ്യക്ഷനായിരുന്ന മുഹമ്മദലി ശിഹാബ് തങ്ങൾ.
രണ്ടാമത്തെ മകൻ ഉമറലി ശിഹാബ് തങ്ങൾ എസ് കെ എസ് എസ് എഫ്, എസ് വൈ എസ് എന്നീ സംഘടനകളുടെ നേതാവായിരുന്നു. ഇ കെ വിഭാഗം സമസ്തയുടെ പ്രധാന പദവി വഹിച്ച വ്യക്തിത്വമാണ് മുഹമ്മദലി ശിഹാബ് തങ്ങളുടെ നേരെ ഇളയ സഹോദരനായ ഉമറലി ശിഹാബ് തങ്ങൾ. അദ്ദേഹം മത കാര്യങ്ങളിലാണ് കൂടുതൽ ശ്രദ്ധ ചെലുത്തിയത്. മുസ്‌ലിം ലീഗുമായി ബന്ധപ്പെട്ട് സജീവ രാഷ്ട്രീയത്തിലേക്ക് ഉമറലി വന്നില്ല. 2008ൽ ഉമറലി നിര്യാതനായി.
മുഹമ്മദ് അലി ശിഹാബ് തങ്ങളുടെ മരണത്തെത്തുടർന്ന് അദ്ദേഹത്തിന്റെ രണ്ടാമത്തെ അനിയനായ സയ്യിദ് ഹൈദരലി ശിഹാബ് തങ്ങൾ ലീഗ് സംസ്ഥാന അധ്യക്ഷനായി 2009ൽ തിരഞ്ഞെടുക്കപ്പെട്ടു.
പൂക്കോയ തങ്ങളുടെ മറ്റൊരു മകനായ സയ്യിദ് സാദിഖലി ശിഹാബ് തങ്ങൾ ലീഗിന്റെ മലപ്പുറം ജില്ലാ പ്രസിഡന്റും ലീഗ് ഉന്നതാധികാര സമിതി അംഗവുമാണ്.
സാദിഖലി തങ്ങളുടെ നേരെ ഇളയ അനുജനാണ് സയ്യിദ് അബ്ബാസ് അലി ശിഹാബ് തങ്ങൾ. മുസ്‌ലിം ലീഗ് മലപ്പുറം മണ്ഡലം പ്രസിഡന്റാണ് അബ്ബാസ് അലി.
ലീഗിലെ പാണക്കാട് കുടുംബത്തിലെ മൂന്നാം തലമുറയിലെ ആദ്യ വ്യക്തികളിലൊരാണ് സയ്യിദ് ബഷീറലി ശിഹാബ് തങ്ങൾ. മുഹമ്മദലി ശിഹാബ് തങ്ങളുടെ മകനായി ഇദ്ദേഹം ലീഗ് പ്രവർത്തക സമിതിയംഗമാണ്.
മുഹമ്മദലി ശിഹാബ് തങ്ങളുടെ രണ്ടാമത്തെ മകനായ പാണക്കാട് സയ്യിദ് മുനവ്വറലി ശിഹാബ് തങ്ങൾ മുസ്‍ലിം യൂത്ത് ലീഗ് സംസ്ഥാന പ്രസിഡന്റാണ്.
ലീഗിന്റെ നിലവിലെ സംസ്ഥാന പ്രസിഡന്റ് ഹൈദരലി ശിഹാബ് തങ്ങളുടെ മകനാണ് ഇപ്പോഴത്തെ വിവാദനായകനായ സയ്യിദ് മുഈനലി ശിഹാബ് തങ്ങൾ. യൂത്ത് ലീഗ് അഖിലേന്ത്യാ വൈസ് പ്രസിഡന്റ് ചുമതല വഹിക്കുന്നു.
പൂക്കോയ തങ്ങളുടെ മകനും മുഹമ്മദലി തങ്ങളുടെ സഹോദരനുമായ പരേതനായ ഉമറലി തങ്ങളുടെ മകനാണ് സയ്യിദ് ഹമീദലി ശിഹാബ് തങ്ങൾ. ലീഗ് മലപ്പുറം മുനിസിപ്പൽ കമ്മിറ്റി പ്രസിഡന്റ്, എസ് കെ എസ് എസ് എഫ് സംസ്ഥാന പ്രസിഡൻറ് എന്നീ നിലികളിൽ പ്രവർത്തിക്കുകയാണ് അദ്ദേഹം.
പരേതനായ ഉമറലി തങ്ങളുടെ മകനായ സയ്യിദ് റഷീദലി ശിഹാബ് തങ്ങൾ കഴിഞ്ഞ യു ഡി എഫ് സർക്കാർ കാലത്ത് വഖഫ് ബോർഡ് ചെയർമാനായിരുന്നു. സോഫ്റ്റ് വെയർ എൻജിനിയറായ റഷീദലി ലീഗിലോ രാഷ്ട്രീയപ്രവർത്തനത്തിലോ സജീവമല്ല. എന്നാൽ, സാമുദായിക സംഘടനാ കാര്യങ്ങളിൽ അദ്ദേഹം സജീവമായി ഇടപെടുന്നുണ്ട്.
കടപ്പാട്എൻ പി ചേക്കുട്ടി, എം സി വടകര, ടി പി ചെറൂപ്പ എന്നിവർ എഴുതിയ പുസ്തകങ്ങൾ, മുൻ മാധ്യമ പ്രവർത്തകനും ഐ എൻ എൽ ജനറൽ സെക്രട്ടറി കൂടിയായ കാസിം ഇരിക്കൂർ, മുതിർന്ന മാധ്യമപ്രവർത്തകനായ ഇബ്രാഹിം കോട്ടക്കൽ, പിടി നാസർ എന്നിവർ എഴുതിയ ലേഖനങ്ങൾ, കുറിപ്പുകൾ എന്നിവ അടിസ്ഥാനമാക്കിയും മുസ്‌ലിം ലീഗിലെ ചില മുതിർന്ന നേതാക്കളുമായുള്ള സംഭാഷണങ്ങളും പലകാലങ്ങളിലെ ലീഗ് സംബന്ധമായ വാർത്തകളും ഉപജീവിച്ചാണ് ഇതെഴുതിയിട്ടുള്ളത്.",https://malayalam.indianexpress.com/explained/panakkad-thangal-family-muslim-league-543068/
76,ഉമിനീർ സാംപിളിൽ നിന്ന് ഒരു മണിക്കൂറിനുള്ളിൽ കോവിഡ് പരിശോധനാ ഫലം; ചിലവ് കുറഞ്ഞ ഉപകരണവുമായി ഗവേഷകർ,2021-08-09 20:08:43,"ഉമിനീർ സാമ്പിളിൽ നിന്ന് ഒരു മണിക്കൂറിനുള്ളിൽ സാർസ് കോവി 2 വൈറസ് സാന്നിദ്ധ്യം കണ്ടെത്താൻ കഴിയുന്ന ഉപകരണം വികസിപ്പിച്ചെടുത്ത് എംഐടിയിലെയും ഹാവഡ് സർവകലാശാലയിലെയും എഞ്ചിനീയർമാർ. കോവിഡിന് കാരണമാവുന്ന സാർസ് കോവി-2 വൈറസിന്റെ സാന്നിദ്ധ്യം കണ്ടെത്താനുള്ള ഈ ഉപകരണത്തിന് പിസിആർ ടെസ്റ്റുകളിലേത് പോലെയുള്ള കൃത്യത നൽകാൻ സാധിക്കുമെന്ന് എംഐടി വാർത്താക്കുറിപ്പിൽ പറഞ്ഞു.
സയൻസ് അഡ്വാൻസ്ഡ് എന്ന ജേണലിൽ പ്രസിദ്ധീകരിച്ച പഠനത്തിലാണ് ഈ ഉപകരണത്തെക്കുറിച്ചുള്ള വിശദാംശങ്ങളുള്ളത്, ഇപ്പോൾ പ്രചരിക്കുന്ന ചില കോവിഡ് വകഭേദങ്ങളുമായി ബന്ധമുള്ളതായി കരുതുന്ന ജനിതക മാറ്റങ്ങൾ കണ്ടെത്താനും ഈ ഉപകരണം ഉപയോഗിക്കാമെന്ന് പഠന റിപ്പോർട്ടിൽ പറഞ്ഞു.
സിആർഐഎസ്പിആർ (CRISPR) സാങ്കേതികവിദ്യയെ ആശ്രയിക്കുന്ന പുതിയ ഡയഗ്നോസ്റ്റിക് ഏകദേശം 15 ഡോളർ (ഏകദേശം 1,113 രൂപ) ചിലവിൽ തയ്യാറാക്കാൻ കഴിയും. എന്നാൽ ഉപകരണങ്ങൾ വലിയ തോതിൽ നിർമ്മിക്കുകയാണെങ്കിൽ ആ ചെലവുകൾ ഗണ്യമായി കുറയുമെന്നും ഗവേഷകർ പറയുന്നു. ഇത് ഒരു സിആർഐഎസ്പിആർ – അടിസ്ഥാനമാക്കിയുള്ള ഉപകരണമായ ഷെർലോക്കിനെ (SHERLOCK) അടിസ്ഥാനമാക്കിയുള്ളതാണ്.
Read More: ഡെൽറ്റയും അതിന് അപ്പുറവും; കോവിഡ് വകഭേദങ്ങളെക്കുറിച്ചുള്ള ഗവേഷണങ്ങൾ പറയുന്നത്
ആദ്യം, ഒരു പ്രീ-പ്രോസസ്സിങ് ഘട്ടത്തിൽ ഉമിനീരിലെ സലൈവറി ന്യൂക്ലിയാസുകൾ എന്ന് വിളിക്കപ്പെടുന്ന എൻസൈമുകളെ പ്രവർത്തനരഹിതമാക്കുകയാണ് ഉപകരണം ചെയ്യുക. ഇത് ആർഎൻഎ പോലുള്ള ന്യൂക്ലിക് ആസിഡുകളെ നശിപ്പിക്കുന്നു. സാമ്പിൾ ഉപകരണത്തിലേക്ക് കടന്നുകഴിഞ്ഞാൽ, ന്യൂക്ലിയസുകളു താപവും രണ്ട് രാസ ഘടകങ്ങളും ഉപയോഗിച്ച് നിർജ്ജീവമാക്കും. തുടർന്ന്, വൈറൽ ആർ‌എൻ‌എ വേർതിരിച്ചെടുക്കുകയും ഉമിനീർ ഒരു പാളിയിലൂടെ കടത്തിവിടുകയും ചെയ്യുന്നു.
ഈ ആർ‌എൻ‌എ സാമ്പിൾ ശീതീകരിച്ച് നീർവിമുക്തമാക്കിയ (ഫ്രീസ്-ഡ്രൈഡ്) സിആർഐഎസ്പിആർ /സിഎഎസ് ഘടകങ്ങളുമായി സമ്പർക്കത്തിൽ വരുത്തുന്നു. ഇതിലെ പ്രതികരണ ഫലമായി ആർ‌എൻ‌എ സാമ്പിൾ വർദ്ധിപ്പിക്കുകയും തുടർന്ന് ആവശ്യമായ ആർ‌എൻ‌എ ശ്രേണി കണ്ടെത്തുകയും ചെയ്യുന്നു.
മിനിമലി ഇൻസ്ട്രുമെന്റഡ് ഷെർലോക്ക് (മിഷെർലോക്ക്) എന്നാണ് ഈ ഉപകരണത്തിന് ഗവേഷകർ പേര് നൽകിയത്. വിവിധ ആർഎൻഎ സീക്വൻസുകളെ നിരീക്ഷിക്കുന്ന നാലോ അതിൽ കുറവോ മൊഡ്യൂളുകളാണ് ഉപകരണത്തിലുള്ളത്. പ്രാഥമിക മൊഡ്യൂൾ സാർസ് കോവി2 വൈറസിന്റെ എല്ലാ വകഭേദങ്ങൾക്കുമായി പൊതുവായുള്ളതാണ്. മറ്റ് മൊഡ്യൂളുകൾ ബി.1.1.7, പി.1, ബി.1.351 എന്നിവയുൾപ്പെടെയുള്ള ജനിതകമാറ്റങ്ങളെ പ്രത്യേകം ലക്ഷ്യമിട്ടുള്ളവയാണ്.
ead More:  ഡെൽറ്റ പ്ലസ് വകഭേദത്തിനെതിരെ കോവാക്സിന്റ ഫലപ്രാപ്തി: പഠന ഫലം വ്യക്തമാക്കുന്നത്
ഗവേഷകർ ഈ പഠനം നടത്തിയപ്പോൾ ഡെൽറ്റ വേരിയന്റ് വ്യാപകമായിരുന്നില്ല. എന്നാൽ ആ വകഭേദം കണ്ടുപിടിക്കാൻ ഒരു പുതിയ മൊഡ്യൂൾ രൂപകൽപ്പന ചെയ്യുന്നതിനായി മുന്നോട്ടുപോവുമെന്ന് അവർ പറയുന്നു.",https://malayalam.indianexpress.com/explained/device-that-detects-sars-cov-2-in-saliva-sample-in-one-hour-542880/
77,ഡെൽറ്റയും അതിന് അപ്പുറവും; കോവിഡ് വകഭേദങ്ങളെക്കുറിച്ചുള്ള ഗവേഷണങ്ങൾ പറയുന്നത്,2021-08-08 23:37:09,"സാർസ് കോവി 2 വൈറസിന്റെ തുടർച്ചയായ വ്യാപനത്തെത്തുടർന്ന് ഗ്രീക്ക് അക്ഷരമാലയിലെ വാക്കുകൾക്ക് ഇപ്പോൾ പുതിയ ചില അർത്ഥങ്ങൾ കൂടി കൈവന്നിരിക്കുകാണ്. കോവിഡ് -19 ന് കാരണമാകുന്ന വൈറസിന്റെ പുതിയ വകഭേദങ്ങളെ കുറിച്ച് സൂചിപ്പിക്കാൻ ലോകാരോഗ്യ സംഘടനയാണ് ഗ്രീക്ക് അക്ഷരമാലയിലെ അക്ഷരങ്ങൾ അടിസ്ഥാനമാക്കിയുള്ള നാമകരണ സംവിധാനം ആരംഭിച്ചത്. വൈറസ് വകഭേദങ്ങളിൽ ചിലത് മനുഷ്യരിൽ ബാധിക്കാനുള്ള ശേഷി വർധിച്ചവയാണ്, മറ്റു ചിലത് വാക്സിനെടുത്ത ശേഷമുള്ള പ്രതിരോധത്തെ മറികടക്കാൻ ശേഷിയുള്ളവയും.
ലോകമെമ്പാടും അതിവേഗം ഉയർന്നുവരുന്ന പ്രബലമായ കോവിഡ് വകഭേദമായ ഡെൽറ്റ വകഭേദത്തിലാണ് ശാസ്ത്രജ്ഞർ ശ്രദ്ധ കേന്ദ്രീകരിക്കുന്നത്. ഒപ്പം മറ്റു പല വകഭേദങ്ങളെയും നിരീക്ഷിച്ചുകൊണ്ടിരിക്കുന്നു.
ഇന്ത്യയിൽ ആദ്യമായി കണ്ടെത്തിയ വകഭേദമായ ഡെൽറ്റ വകഭേദം ഏറ്റവും ആശങ്കാജനകമായ വകഭേദമാണെന്ന് വിലയിരുത്തപ്പെടുന്നു. ഇത് പല രാജ്യങ്ങളിലും കുത്തിവയ്പ് ചെയ്യാത്ത ആളുകൾക്കിടയിൽ പടർന്ന് പിടിക്കുന്നു. ഒപ്പം പ്രതിരോധ കുത്തിവയ്പ്പ് നടത്തിയ ആളുകളിൽ മുൻഗാമികളേക്കാൾ ഉയർന്ന അളവിൽ ഇത് ബാധിക്കുമെന്നും തെളിയിക്കപ്പെട്ടിട്ടുണ്ട്.
ഡെൽറ്റ വകഭേദത്തെ ഡബ്ല്യുഎച്ച്ഒ ആശങ്കയുടെ ഒരു വകഭേദമായി തരംതിരിക്കുന്നു. അതിനർത്ഥം ഇത് പകരാനുള്ള സാധ്യത കൂടുതലുള്ളതും ഒപ്പം കൂടുതൽ ഗുരുതരമായ രോഗം ഉണ്ടാക്കുന്നതിനും വാക്സിനുകളുടെയും ചികിത്സകളുടെയും ഫലപ്രാപ്തി കുറയ്ക്കുന്നതിനും ശേഷിയുള്ളതുമായ വകഭേദമാണ് എന്നതാണ്.
Read More: ഡെൽറ്റ പ്ലസ് വകഭേദത്തിനെതിരെ കോവാക്സിന്റ ഫലപ്രാപ്തി: പഠന ഫലം വ്യക്തമാക്കുന്നത്
ഡെൽറ്റയുടെ “സൂപ്പർ പവർ” അതിന്റെ പകർച്ചാശേഷിയാണെന്ന് സാൻ ഡിയാഗോയിലെ ലാ ജോള ഇൻസ്റ്റിറ്റ്യൂട്ട് ഫോർ ഇമ്മ്യൂണോളജിയിലെ വൈറോളജിസ്റ്റായ ഷെയ്ൻ ക്രോട്ടി പറയുന്നു.
കൊറോണ വൈറസിന്റെ ആദ്യ പതിപ്പുമായി താരതമ്യപ്പെടുത്തുമ്പോൾ ഡെൽറ്റ ബാധിച്ച ആളുകൾ മൂക്കിൽ 1,260 മടങ്ങ് കൂടുതൽ വൈറസ് വഹിക്കുന്നുവെന്ന് ചൈനീസ് ഗവേഷകർ കണ്ടെത്തിയിട്ടുണ്ട്. ചില യുഎസ് ഗവേഷണങ്ങൾ സൂചിപ്പിക്കുന്നത് ഡെൽറ്റ ബാധിച്ച കുത്തിവയ്പ് എടുത്ത വ്യക്തികളിലെ “വൈറൽ ലോഡ്” കുത്തിവയ്പ് എടുക്കാത്തവരുടേതിന് തുല്യമാണ് എന്നാണ്. എന്നാൽ ഇക്കാര്യങ്ങൾ സ്ഥിരീകരിക്കാൻ കൂടുതൽ ഗവേഷണം ആവശ്യമാണ്.
രോഗലക്ഷണങ്ങൾ ഉണ്ടാക്കാൻ യഥാർത്ഥ കൊറോണ വൈറസ് ഏഴ് ദിവസം വരെ എടുക്കുമ്പോൾ, ഡെൽറ്റ വകഭേദം ബാധിച്ചവരിൽ മൂന്ന് ദിവസം മാത്രം മതി. ഇതിനാൽ തന്നെ രോഗപ്രതിരോധ സംവിധാനത്തിന് പ്രതികരിക്കാനും പ്രതിരോധം വർദ്ധിപ്പിക്കാനും താരതമ്യേന കുറച്ച് സമയം മാത്രമാണ് ലഭിക്കുന്നത്.
Read More: നോട്ടുകളിൽ നിന്നും നാണയങ്ങളിൽ നിന്നും കോവിഡ് പകരുമോ? പരീക്ഷണങ്ങളിലെ കണ്ടെത്തൽ ഇതാണ്
ഡെൽറ്റ വകഭേദത്തിൽ വീണ്ടും ജനിതകമാറ്റം വന്ന് ഡെൽറ്റ പ്ലസ് എന്ന വകഭേദം ഉയർന്നു വരുന്നതായും റിപ്പോർട്ടുകൾ വന്നിരുന്നു. രോഗപ്രതിരോധ സംരക്ഷണം മറികടക്കാനുള്ള ശേഷി ഡെൽറ്റ പ്ലസ് ലകഭേദത്തിന് കണ്ടെത്തിയിരുന്നു.
ജൂണിൽ ഡെൽറ്റ പ്ലസ് വകഭേദത്തെ ആശങ്കയുടെ ഒരു വകഭേദമായി ഇന്ത്യ പട്ടികപ്പെടുത്തിയിട്ടുണ്ട്. എന്നാൽ ലോകാരോഗ്യ സംഘടനയോ യുഎസ് സെന്റർ ഫോർ ഡിസീസ് കൺട്രോൾ ആൻഡ് പ്രിവൻഷനോ ഇത്തരത്തിൽ ഈ വകഭേദത്തെ ആശങ്കയുടെ ഒരു വകഭേദമായി പട്ടികപ്പെടുത്തിയിട്ടില്ല.
ഡെൽറ്റ പ്ലസ് കുറഞ്ഞത് 32 രാജ്യങ്ങളിൽ കണ്ടെത്തിയിട്ടുള്ളതായി ഒരു ഓപ്പൺ സോഴ്‌സ് കോവിഡ് -19 ഡാറ്റാബേസായ ഔട്ട്ബ്രേക്ക്.ഇൻഫോയുടെ വിവരങ്ങൾ വ്യക്തമാക്കുന്നു.
പുതിയ ഭീഷണിയായ ലാംഡ വകഭേദവും ശ്രദ്ധ നേടുന്നുണ്ട്. ഡിസംബറിൽ പെറുവിലാണ് ആദ്യമായി ഈ വകഭേദം തിരിച്ചറിഞ്ഞത്.
Read More: ഒരേ സമയം രണ്ട് കോവിഡ് വകഭേദങ്ങൾ ബാധിക്കുമോ? ആരോഗ്യവിദഗ്ധർ പറയുന്നു
ലോകാരോഗ്യ സംഘടന ലാംഡയെ താൽപ്പര്യത്തോടെ നിരീക്ഷിക്കുന്ന ഒരു വകഭേദമായി തരംതിരിക്കുന്നു, പകർച്ചാ നിരക്കിൽ മാറ്റം വരുത്തുകയോ കൂടുതൽ ഗുരുതരമായ രോഗം ഉണ്ടാക്കുകയോ ചെയ്യുമെന്ന് സംശയിക്കുന്ന വകഭേദങ്ങളാണ് അവ. പക്ഷേ ഇത് ഇപ്പോഴും അന്വേഷണത്തിലാണ്. ആന്റിബോഡികളെ പ്രതിരോധിക്കുന്ന മ്യൂട്ടേഷനുകൾ ഇതിന് ഉണ്ടെന്ന് ചില ലാബ് പഠനങ്ങൾ കാണിക്കുന്നു.
ജനുവരിയിൽ കൊളംബിയയിൽ ആദ്യമായി ഉയർന്നുവന്ന ബി.1.621 വകഭേദം ഒരു വലിയ രോഗവ്യാപനത്തിന് കാരണമായി. ഈ വകഭേദത്തിന് ഇതുവരെ ഗ്രീക്ക് അക്ഷരം വച്ചുള്ള നാമകരണം നടത്തിയിട്ടില്ല.
യൂറോപ്യൻ സെന്റർ ഫോർ ഡിസീസ് പ്രിവൻഷൻ ആൻഡ് കൺട്രോൾ ഇതിനെ താൽപ്പര്യത്തോടെ നിരീക്ഷിക്കുന്ന ഒരു വകഭേദമായി പട്ടികപ്പെടുത്തിയിട്ടുണ്ട്, അതേസമയം പബ്ലിക് ഹെൽത്ത് ഇംഗ്ലണ്ട് ബ.1.621നെ അന്വേഷണത്തിന് കീഴിലുള്ള ഒരു വകഭേദമായി പറയുന്നു.
ഇ484കെ, എൻ501വൈ, ഡി614ജി എന്നിവയുൾപ്പെടെ നിരവധി പ്രധാന ജനിതകമാറ്റങ്ങൾ അടങ്ങിയ വകഭേദമാണ് ഇത്. വർദ്ധിച്ച പകർച്ചാ ശേഷിയും പ്രതിരോധശേഷി കുറയ്ക്കാനുള്ള കഴിവും ഇതിനുണ്ട്.
Read More: കോവിഡ് വാക്സിൻ ‘ബ്രേക്ക് ത്രൂ’ കേസുകൾ: അറിയേണ്ടതെല്ലാം
അടുത്തിടെയുള്ള ഒരു സർക്കാർ റിപ്പോർട്ട് അനുസരിച്ച് യുകെയിൽ ഇതുവരെ 37 പേരിൽ ഈ വകഭേദം സ്ഥിരീകരിക്കുകയോ ഈ വകഭേദത്തിന് സാധ്യതയുള്ളതായി കണ്ടെത്തുകയോ ചെയ്തിട്ടുണ്ട്. യുഎസിലെ ഫ്ലോറിഡയിലെ നിരവധി രോഗികളിൽ ഈ വകഭേദം തിരിച്ചറിഞ്ഞിട്ടുണ്ട്.",https://malayalam.indianexpress.com/explained/beyond-delta-scientists-are-watching-new-coronavirus-variants-explained-542308/
78,ലോകത്ത് പാമ്പുകടിയേറ്റുള്ള മരണങ്ങളില്‍ പകുതിയോളവും ഇന്ത്യയില്‍; കാരണമെന്ത്?,2021-08-07 17:30:44,"പാമ്പുകളെക്കുറിച്ച് ധാരാളം കെട്ടുകഥകളും ഐതീഹ്യങ്ങളുമുള്ള രാജ്യമാണ് ഇന്ത്യ. പാമ്പുകളെ ആരാധിക്കുന്നവർ ധാരാളം. എന്നാൽ 2000 നും 2019 നും ഇടയില്‍ രാജ്യത്ത് 12 ലക്ഷം പേരാണ് പാമ്പുകടിയേറ്റ് മരിച്ചത്. പാമ്പുകളെക്കുറിച്ചും പാമ്പുകടിയെക്കുറിച്ചുമുള്ള അവബോധത്തിന്റെയും അറിവിന്റെയും അഭാവം, പ്രത്യേകിച്ച് ആദിവാസി ജനവിഭാഗങ്ങള്‍ക്കിടയിലെ അഭാവം എടുത്തുകാണിക്കുകയാണ് മുംബൈയിലെ ഇന്ത്യന്‍ കൗണ്‍സില്‍ ഓഫ് മെഡിക്കല്‍ റിസര്‍ച്ച് (ഐസിഎംആര്‍) ലബോറട്ടറിയായ നാഷണല്‍ ഇന്‍സ്റ്റിറ്റ്യൂട്ട് ഫോര്‍ റിസര്‍ച്ച് ഇന്‍ റീപ്രൊഡക്റ്റീവ് ഹെല്‍ത്തി(എന്‍ഐആര്‍ആര്‍എച്ച്)ന്റെയും മഹാരാഷ്ട്ര പൊതുജനാരോഗ്യ വകുപ്പിന്റെയും പുതിയ പഠനം.
പാമ്പുകടിയിലൂടെയുള്ള വിഷബാധയെ ഉയര്‍ന്ന മുന്‍ഗണന നല്‍കേണ്ട, അവഗണിക്കപ്പെട്ട ഉഷ്ണമേഖലാ രോഗമായി ലോകാരോഗ്യ സംഘടന കണക്കാക്കിയിട്ടുണ്ട്. ലോകമെമ്പാടും ഓരോ വര്‍ഷവും ഏകദേശം 54 ലക്ഷം പാമ്പുകടിയാണുണ്ടാകുന്നത്. 18 മുതല്‍ 27 ലക്ഷം കേസുകളില്‍ വിഷബാധയുണ്ടാകുന്നു. ഓരോ വര്‍ഷവും 80,000 മുതല്‍ 1.4 ലക്ഷം പേര്‍ മരിക്കുമ്പോള്‍ ഇതിന്റെ മൂന്നിരട്ടി പേര്‍ക്കു അംഗവൈകല്യങ്ങളും സ്ഥിരമായ മറ്റു വൈകല്യങ്ങളും രേഖപ്പെടുത്തുന്നു. പാമ്പുകടിയേറ്റ മിക്കവരും (കൂടുതലും വികസ്വര രാജ്യങ്ങളില്‍നിന്നുള്ളവര്‍) അംഗവൈകല്യങ്ങള്‍, പേശികളും സന്ധികളും ചുരുങ്ങുക, അംഗച്‌ഛേദം, കാഴ്ച വൈകല്യം, വൃക്കസംബന്ധമായ സങ്കീര്‍ണതകള്‍, മാനസിക അസ്വസ്ഥത തുടങ്ങിയ ദീര്‍ഘകാല പ്രശ്‌നങ്ങള്‍ അനുഭവിക്കുന്നു.
ലോകത്ത് ഏറ്റവും കൂടുതല്‍ പാമ്പുകടിയേറ്റ കേസുകള്‍ ഇന്ത്യയിലാണ്. ലോകത്തെ പാമ്പുകടിയേറ്റുള്ള മരണങ്ങളില്‍ 50 ശതമാനത്തോളവും ഇന്ത്യയിലാണ്. കര്‍ഷകര്‍, തൊഴിലാളികള്‍, വേട്ടക്കാര്‍, ഇടയന്മാര്‍, പാമ്പുകളെ രക്ഷിക്കുന്നവര്‍, ആദിവാസി, കുടിയേറ്റ ജനവിഭാഗങ്ങള്‍, വിദ്യാഭ്യാസ- ആരോഗ്യ പരിപാലന സൗകര്യങ്ങള്‍ പരിമിതമായവര്‍ എന്നിവര്‍ പാമ്പുകടിയുടെ കാര്യത്തില്‍ ഉയര്‍ന്ന അപകടസാധ്യതയുള്ള വിഭാഗങ്ങളാണ്.
അവബോധത്തിന്റെ അഭാവം, പാമ്പുകടിയില്‍നിന്നു രക്ഷനേടുന്നതും പ്രഥമ ശുശ്രൂഷയും സംബന്ധിച്ച് സമൂഹത്തിലും പ്രാഥമിക ആരോഗ്യപ്രവര്‍ത്തകരിലുമുള്ള അറിവിന്റെ അപര്യാപ്തത, സമൂഹത്തിലും പെരിഫറല്‍ ഹെല്‍ത്ത് കെയര്‍ ജീവനക്കാരിലും പ്രഥമശുശ്രൂഷ, ആന്റിവെനം സ്വീകരിക്കുന്നത് വൈകല്‍, പാമ്പുകടി കൈകാര്യം ചെയ്യുന്നതില്‍ പരിശീലനം ലഭിച്ച മെഡിക്കല്‍ ഓഫീസര്‍മാരുടെ ലഭ്യതക്കുറവ് എന്നിവയാണു പാമ്പുകടി മരണങ്ങള്‍ കൂടുതലാകാന്‍ കാരണമാകുന്നതെന്ന് ഐസിഎംആര്‍-എന്‍ഐആര്‍ആര്‍എച്ച് മുന്‍ ഡയറക്ടറും ഐസിഎംആര്‍-എന്‍ഐആര്‍ആര്‍എച്ച് പാമ്പുകടി ഗവേഷണ പരിപാടികളുടെ കോര്‍ഡിനേറ്ററുമായ ഡോ. സ്മിത മഹാലെ ഇന്ത്യന്‍ എക്‌സ്പ്രസിനോട് പറഞ്ഞു.
Also Read: പാമ്പുകടിയേറ്റാല്‍ ഉടൻ ചെയ്യേണ്ടത് എന്ത്? ആന്റിവെനം ലഭ്യമായ ആശുപത്രികൾ ഏതൊക്കെ?
പാമ്പുകടിയേറ്റ് മരണങ്ങളും വൈകല്യങ്ങളും 2030 ഓടെ പകുതിയാക്കുകയെന്ന ലക്ഷ്യത്തോടെ ലോകാരോഗ്യ സംഘടന രൂപരേഖ അവതരിപ്പിച്ചിട്ടുണ്ട്. ലോകാരോഗ്യ സംഘടന രൂപരേഖ അവതരിപ്പിക്കുന്നതിനു വളരെ മുമ്പുതന്നെ, മഹാരാഷ്ട്രയിലെ ഐസിഎംആര്‍-എന്‍ഐആര്‍ആര്‍എച്ച്, പൊതുജനാരോഗ്യ വകുപ്പ് എന്നിവയില്‍നിന്നുള്ള ഗവേഷകര്‍ 2013 മുതല്‍ സാമൂഹികാവബോധവും ആരോഗ്യ സംവിധാന ശേഷിയും വര്‍ധിപ്പിക്കാന്‍ ആരംഭിച്ചു. ഇതുകൂടാതെ പാമ്പുകടി സംബന്ധിച്ച, ഐസിഎംആറിന്റെ ദേശീയ ദൗത്യ സംഘത്തിന്റെ ധനസഹായമുള്ള ദേശീയ പഠനത്തിലൂടെ പ്രവര്‍ത്തനം തുടരുകയും ചെയ്യുന്നു.
ഉയര്‍ന്ന ആദിവാസി ജനസംഖ്യയുള്ള ബ്ലോക്കുകളിലൊന്നായ മഹാരാഷ്ട്രയിലെ പാല്‍ഘഡ് ജില്ലയിലെ ദഹാനുവില്‍ 2016 ജൂണ്‍ മുതല്‍ 2018 ഒക്ടോബര്‍ വരെ പഠനം നടത്തി. പാമ്പുകടിയെക്കുറിച്ചുള്ള അറിവും പ്രതിരോധവും, പ്രതിരോധം, പ്രഥമശുശ്രൂഷാ സമ്പ്രദായം, ചികിത്സയ്ക്കായി ആരോഗ്യസംവിധാനത്തിന്റെ പരിചരണം തേടുന്ന സമുദായ അംഗങ്ങളുടെ രീതി എന്നിവ വിലയിരുത്തുകയായിരുന്നു ലക്ഷ്യമമെന്നു പ്രിന്‍സിപ്പല്‍ ഇന്‍വെസ്റ്റിഗേറ്ററും പഠനമെഴുതിയ ആളുമായ ഡോ. രാഹുല്‍ ഗജ്ഭിയേ പറഞ്ഞു. കൂടാതെ ദഹനുവിലെ പരമ്പരാഗത വിശ്വാസ രോഗശാന്തിക്കാര്‍, പാമ്പ് പിടുത്തകര്‍, ആരോഗ്യ പ്രവര്‍ത്തകര്‍ എന്നിവരുടെ കൈകാര്യ രീതികളും മനസിലാക്കാന്‍ ശ്രമിച്ചു.
തുടക്കത്തില്‍, ദെഹാനുവിലെ മോഡല്‍ റൂറല്‍ ഹെല്‍ത്ത് റിസര്‍ച്ചി(എംആര്‍എച്ച്ആര്‍യു)ന്റെ ഗവേഷണ പ്രവര്‍ത്തനത്തിന്റെ ഭാഗമായാണ് പഠനം ആരംഭിച്ചത്. പാമ്പുകടിയെക്കുറിച്ചുള്ള പൈലറ്റ് പഠനത്തെ അടിസ്ഥാനമാക്കി, ഐസിഎംആറിന്റെ എപിഡമോളജി ആന്‍ഡ് കമ്യൂണിക്കബിള്‍ ഡിസീസസ് ഡിവിഷനായ ട്രൈബല്‍ ഹെല്‍ത്ത് റിസര്‍ച്ച് ഫോറമാണ് പഠനത്തിന് ധനസഹായം നല്‍കിയത്.
Also Read: മഴവില്ലഴക്; അപൂര്‍വ ഇനം ഷീല്‍ഡ് ടെയില്‍ പാമ്പിനെ കണ്ടെത്തി
ഒരു ലക്ഷം പേരില്‍ 216 എന്ന നിരക്കിലാണ് 2013ല്‍ ദഹാനു ബ്ലോക്കില്‍ പാമ്പുകടിയേറ്റ സംഭവങ്ങള്‍. 2014 ല്‍ 264, 2015 ല്‍ 338 എന്നിങ്ങനെയാണ് നിരക്ക്. 2013 ല്‍ 870, 2014 ല്‍ 1060, 2015 ല്‍ 1360 എന്നിങ്ങനെയാണ് ദഹാനു ബ്ലോക്കിലെ മൊത്തം പാമ്പുകടിയേറ്റ കേസുകള്‍. 4.4 ശതമാനമായിരുന്നു 2014 ലെ മരണനിരക്ക്. സാമൂഹിക മെഡിക്കല്‍ ഓഫീസര്‍മാരുടെയും മുന്‍നിര ആരോഗ്യ പ്രവര്‍ത്തകരുടെയും പരിശീലനം എന്നിവയിലൂടെ മരണനിരക്ക് 2017 ല്‍ 0.4 ശതമാനമായി കുറഞ്ഞു.
അപര്യാപ്തമായ അറിവ്, തെറ്റായ ധാരണകള്‍, പാമ്പുകടി തടയുന്നതിനും കൈകാര്യം ചെയ്യുന്നതിലും ദഹാനുവിലെ ആദിവാസി സമൂഹത്തിലുള്ള തെളിയിക്കപ്പെടാത്ത രീതികളുടെ ഉപയോഗം എന്നിവ വ്യക്തമാക്കുന്നതായി പഠനത്തിന്റെ സഹ രചയിതാവും പാമ്പുകടി കൈകാര്യം സംബന്ധിച്ച അന്താരാഷ്ട്ര വിദഗ്ധനുമായ ഡോ.ഹിമ്മത്രാവു ബാവാകസ്‌കര്‍ ഇന്ത്യന്‍ എക്‌സ്പ്രസിനോട് പറഞ്ഞു.
വിഷമുള്ള പാമ്പുകളെയും പാമ്പുകടിയെയും തിരിച്ചറിയുന്നതില്‍ തെറ്റായ ധാരണകളുണ്ടായിരുന്നു. സര്‍പ്പദൈവത്തിലുള്ള വിശ്വാസം, വിഷത്തിന്റെ പാര്‍ശ്വഫലം കുറയ്ക്കാനുള്ള പുളിങ്കുരുവിന്റെയോ കാന്തത്തിന്റെയോ കഴിവ് എന്നിവ പഠനത്തില്‍ റിപ്പോര്‍ട്ട് ചെയ്യപ്പെട്ട ചില അന്ധവിശ്വാസങ്ങളാണ്.
Also Read: കയറില്‍ തൂങ്ങിയൊരു രക്ഷാപ്രർത്തനം, ദേഹത്ത് ചുറ്റി പാമ്പ്; തലയില്‍ കൈവച്ച് സോഷ്യല്‍ മീഡിയ
ദഹാനു ബ്ലോക്കിലെ 40 ശതമാനം മെഡിക്കല്‍ ഓഫീസര്‍മാര്‍ക്കും ശംഖുവരയന്‍ (വെള്ളിക്കെട്ടന്‍) പാമ്പിന്റെ കടിയേറ്റതിന്റെ ലക്ഷണങ്ങളെക്കുറിച്ചും ചേനത്തണ്ടന്‍ അണലിയുടെ കടി മൂലമുള്ള വൃക്കസംബന്ധമായ സങ്കീര്‍ണതകളെക്കുറിച്ചും കൃത്യമായ അറിവില്ലെന്ന് പഠനത്തിന്റെ പ്രധാന എഴുത്തുകാരായ ഡോ. ഇട്ട കൃഷ്ണ ചൈതന്യയും ഡോ.ദീപക് അബ്നാവെയും പറഞ്ഞു.
”പാമ്പുകടിയേറ്റവര്‍ക്ക് കഴിക്കാന്‍ ഞങ്ങള്‍ പച്ചമുളക് അല്ലെങ്കില്‍ മുളക് പൊടി, ഉപ്പ്, പഞ്ചസാര എന്നിവ നല്‍കും. അവര്‍ക്ക് രുചി തിരിച്ചറിയാന്‍ കഴിയുമെങ്കില്‍ അത് വിഷമില്ലാത്ത കടിയാണ്. രുചി തിരിച്ചറിയാന്‍ കഴിയുന്നില്ലെങ്കില്‍ അത് വിഷമുള്ള കടിയാണ്”ഒരു സ്ത്രീയെ ഉദ്ധരിച്ച് പഠനത്തില്‍ പെറയുന്നു. ”കടിയേറ്റയാള്‍ക്ക് അഞ്ച് ചുവടുകള്‍ പോലും നടക്കാന്‍ കഴിയുന്നില്ലെങ്കി,െ മരണം ഉടന്‍ സംഭവിച്ചാല്‍ അത് വിഷമുള്ള പാമ്പായി കണക്കാക്കും,”മറ്റൊരാള്‍ പറഞ്ഞു.
ഗര്‍ഭിണികളുടെ നേരിട്ടുള്ള നോട്ടമുണ്ടായാല്‍ പാമ്പുകള്‍ അന്ധരാകുമെന്നു ചിലര്‍ പറഞ്ഞതായി പറയുന്ന പഠനം പൊതുജനാരോഗ്യ വകുപ്പുകളുടെ പരിശീലന സ്ഥാപനങ്ങളുടെ പാഠ്യപദ്ധതിയില്‍ പാമ്പുകടി കൈകാര്യം ഉള്‍പ്പെടുത്തേണ്ടതിന്റെ ആവശ്യകത ചൂണ്ടിക്കാട്ടുന്നു.
Also Read: ‘ഒറ്റ ഓട്ടമോടി കാറി നാട്ടുകാരെ വിളിച്ചു’; മറിയത്തിന്റെ വൈറലായ പാമ്പുകഥ
മെഡിക്കല്‍ ബിരുദധാരികള്‍ക്ക് അവരുടെ ഇന്റേണ്‍ഷിപ്പിന്റെ ഭാഗമായി നിര്‍ബന്ധിത ഹ്രസ്വകാല പരിശീലനവും സംസ്ഥാന ആരോഗ്യ സേവനങ്ങളില്‍ ചേരുന്നതിനുള്ള പരിശീലനത്തിന്റെ ഭാഗമായും ഇത് ആവശ്യപ്പെടുന്നു. ഇന്ത്യയില്‍ പാമ്പുകടിയേറ്റാല്‍ ഉണ്ടാകുന്ന മരണവും രോഗാവസ്ഥയും കുറയ്ക്കുന്നതിനുള്ള സാമൂഹിക ബോധവല്‍ക്കരണം, പാമ്പുകടി മൂലമുള്ള മരണവും ഗുരുതരമായ രോഗാവസ്ഥയും കുറയ്ക്കുന്നതിന് ആരോഗ്യ പരിപാലന സൗകര്യങ്ങളുടെ ശേഷി വര്‍ധിപ്പിക്കല്‍ എന്നിവയും പഠനം ശുപാര്‍ശ ചെയ്തിട്ടുണ്ട്.",https://malayalam.indianexpress.com/explained/at-1-2-million-india-has-highest-number-of-snakebites-in-the-world-heres-why-its-dangerous-541808/
79,India-UAE Flight News: യുഎഇയിലേക്കും മറ്റു രാജ്യങ്ങളിലേക്കുമുള്ള യാത്ര: ഇളവുകൾ സഹായകമാവുന്നത് ഇങ്ങനെയാണ്,2021-08-13 09:29:44,"India-UAE Flight News: ലോകത്താകെ കോവിഡ് -19 വാക്സിനേഷൻ യജ്ഞങ്ങൾ കൂടുതൽ വ്യാപകമായതോടെ ചില വ്യവസ്ഥകൾക്കനുസരിച്ച് രാജ്യങ്ങൾ പുറത്തുനിന്നുള്ള യാത്രക്കാർക്കുള്ള നിയന്ത്രണങ്ങൾ ലഘൂകരിക്കാൻ ആരംഭിച്ചിരിക്കുകയാണ്. ഏറ്റവും പുതിയ ഒടുവിൽ സ്പെയിനും യുഎഇയും ഇന്ത്യയിൽ നിന്നുള്ള, ചില വിഭാഗത്തിലുള്ള യാത്രക്കാരെ അവരുടെ രാജ്യത്ത് പ്രവേശിക്കാൻ അനുവദിച്ചിട്ടുണ്ട്.
ഇന്ത്യയിൽ നിന്നും മറ്റ് അഞ്ച് രാജ്യങ്ങളിൽ നിന്നുമുള്ള യാത്രക്കാരുടെ വിലക്ക് യുഎഇ ആഗസ്റ്റ് 5 മുതൽ പിൻവലിച്ചു. എന്നിരുന്നാലും, ഈ ഇളവ് സാധുവായ താമസ വിസയുള്ള യാത്രക്കാർക്ക് മാത്രമേ ലഭ്യമാവുകയുള്ളൂ. യാത്രയ്ക്ക് കുറഞ്ഞത് 14 ദിവസം മുമ്പ് അവസാന ഡോസ് പ്രതിരോധ കുത്തിവയ്പ്പ് എടുത്തവരായിരിക്കണം യാത്രക്കാർ എന്ന നിബന്ധനയും യുഎഇ മുന്നോട്ട് വയ്ക്കുന്നു.
Read More: India UAE Flight News: യുഎഇ യാത്രാവിലക്ക് ഇളവ്: എമിറേറ്റ്സും എത്തിഹാദും ടിക്കറ്റ് ബുക്കിങ് തുടങ്ങി
ഇതുകൂടാതെ, യുഎഇ മറ്റ് സ്ഥലങ്ങളിലേക്കുള്ള നിയന്ത്രണങ്ങളും നീക്കി. എന്നിരുന്നാലും, പുതിയ യാത്രക്കാർക്കായുള്ള ചട്ടങ്ങളിലും നടപടിക്രമങ്ങളിലും ഇനിയും അന്തിമ തീരുമാനത്തിലെത്താനുണ്ടെന്നതിനാൽ ഇവ നടപ്പാക്കുന്നതിൽ ഇനിയും കാലതാമസമുണ്ടാവാൻ സാധ്യതയുള്ളതായി വിമാനക്കമ്പനികൾ കരുതുന്നു.
യുഎഇയിലേക്ക് യാത്ര ചെയ്യുന്നവർക്കും യുഎഇ വഴി യുഎസ്, യുകെ പോലുള്ള രാജ്യങ്ങളിലേക്ക് യാത്ര ചെയ്യുന്നവർക്കും പുതിയ തീരുമാനം ആശ്വാസമാണ്. യുകെയിലു, യുഎസിലും പഠിക്കുന്ന ഇന്ത്യൻ വിദ്യർത്ഥികളെയും ഈ നിയന്ത്രണങ്ങൾ ബാധിച്ചിരുന്നു.
യാത്രയ്ക്ക് 14 ദിവസമെങ്കിലും മുൻപ് പൂർണമായി പ്രതിരോധ കുത്തിവയ്പ് എടുത്തിട്ടുള്ള വിനോദസഞ്ചാരികളെ അനുവദിക്കുന്ന രാജ്യങ്ങളുടെ പട്ടികയിൽ സ്പെയിൻ ഇന്ത്യയെ ഉൾപ്പെടുത്തിയിട്ടുണ്ട്. ലോകാരോഗ്യ സംഘടനയോ യൂറോപ്യൻ മെഡിസിൻ ഏജൻസിയോ അംഗീകരിച്ച വാക്സിൻ ഉപയോഗിച്ച് കുത്തിവയ്പ്പ് നടത്തിയ യാത്രക്കാരെ മാത്രമേ അനുവദിക്കുകയുള്ളൂവെന്ന് സ്പെയിൻ അധികൃതർ അറിയിച്ചു. ഇതിൽ സീറം ഇൻസ്റ്റിറ്റ്യൂട്ട് ഓഫ് ഇന്ത്യയുടെ കോവിഷീൽഡ് ഉൾപ്പെടുന്നുണ്ട്. എന്നാൽ അതിൽ ഭാരത് ബയോടെക്കിന്റെ കോവാക്സിൻ ഇതുവരെ ഉൾപ്പെടുത്തിയിട്ടില്ല.
ഇന്ത്യയിൽ കേന്ദ്ര സർക്കാർ പതിവ് അന്താരാഷ്ട്ര ഷെഡ്യൂൾഡ് ഫ്ലൈറ്റുകൾ നിരോധിച്ചിട്ടുണ്ടെങ്കിലും, നിരവധി രാജ്യങ്ങളുമായി എയർ ബബിൾ ക്രമീകരണങ്ങൾക്ക് കീഴിൽ വിമാന സർവീസുകൾ നടത്തുന്നു. എന്നാ ഏപ്രിലിൽ ഇന്ത്യയിൽ കോവിഡ് -19 ന്റെ രണ്ടാം തരംഗമുണ്ടായ ശേൽം പല രാജ്യങ്ങളും ഇന്ത്യയിൽ നിന്നുള്ള യാത്രക്കാരുടെ പ്രവേശനം നിയന്ത്രിച്ചിരുന്നു.
Read More: India UAE Flight News: യുഎഇ യാത്രാനുമതിക്ക് അപേക്ഷിക്കേണ്ടത് എങ്ങനെ? അറിയേണ്ടതെല്ലാം
ഉദാഹരണത്തിന്, മെയ് മാസത്തിൽ, യുഎസ് ഇന്ത്യയിൽ നിന്നുള്ള സ്വന്തം പൗരന്മാർ ഒഴികെയുള്ള യാത്രക്കാർക്ക് നിരോധനം ഏർപ്പെടുത്തിയിരുന്നു. എന്നിരുന്നാലും, പിന്നീട് വിദ്യാർത്ഥി വിസ ഉള്ളവർക്ക് യാത്രയിൽ ഇളവ് വരുത്തി.
കഴിഞ്ഞ മാസം, ജർമ്മനി ഇന്ത്യയെ “ഉയർന്ന കോവിഡ് ബാധിത മേഖല,” എന്ന വിഭാഗത്തിലേക്ക് തരംതിരിച്ചിരുന്നു. നേരത്തെ “വൈറസ് വകഭേദ പ്രദേശം” എന്ന കൂടുതൽ നിയന്ത്രണങ്ങളുള്ള പ്രദേശത്തായിരുന്നു ഇന്ത്യ. ഇതോടെ ഇന്ത്യയിൽ നിന്നുള്ള യാത്രക്കാർക്കുള്ള പ്രവേശന വിലക്ക് ജർമനി നീക്കിയിരുന്നു.",https://malayalam.indianexpress.com/explained/india-uae-flight-news-countries-ease-travel-curbs-how-it-will-help-indian-travellers-541503/
80,India UAE Flight News: യുഎഇ യാത്രാനുമതിക്ക് അപേക്ഷിക്കേണ്ടത് എങ്ങനെ? അറിയേണ്ടതെല്ലാം,2021-08-13 09:30:23,"India UAE Flight News: പ്രവാസികൾക്ക് ആശ്വാസമായി യുഎയിലേക്കുള്ള യാത്രവിലക്ക് നീങ്ങിയിരിക്കുകയാണ്. ഇന്ത്യ ഉൾപ്പടെ ആറ് രാജ്യങ്ങളിൽ നിന്നുള്ള യാത്രക്കാരുടെ വിലക്കാണ് ഈ മാസം നാലിന് യുഎഇ നീക്കിയത്. യുഎഇ റെസിഡൻസി പെർമിറ്റുള്ളവർക്ക് ഓഗസ്റ്റ് അഞ്ചു മുതൽ മടങ്ങാനാകും. യുഎഇയിൽനിന്ന് കോവിഡ് വാക്സിന്റെ രണ്ടു ഡോസും എടുത്തവർക്കാണ് മടങ്ങാനാവുക. വാക്സിൻ സ്വീകരിച്ചതിന്റെ സർട്ടിഫിക്കറ്റ് യാത്രാനുമതിയ്ക്കായി സമർപ്പിക്കണം. ചില തൊഴിൽ മേഖലകളിൽ പ്രവർത്തിക്കുന്ന വാക്സിൻ എടുക്കാത്തവർക്കും യാത്ര അനുമതിയുണ്ട്.
ഇന്ത്യ, പാക്കിസ്ഥാന്‍, ശ്രീലങ്ക, നേപ്പാള്‍, നൈജീരിയ, ഉഗാണ്ട എന്നീ രാജ്യങ്ങളില്‍ നിന്നുള്ളവരുടെ യാത്രാവിലക്ക് ആണ് നീങ്ങിയിരിക്കുന്നത്. ഈ രാജ്യങ്ങളിൽനിന്നുള്ള, യുഎഇയിൽനിന്ന് കോവിഡ്  വാക്സിന്റെ രണ്ടു ഡോസും സ്വീകരിച്ച് പതിനാല് ദിവസം പൂർത്തിയായവർക്കാണ് യാത്രാനുമതി ലഭിക്കുക. ഇവർ യുഎഇയിൽ വാക്സിൻ എടുത്തതിന്റെ സർട്ടിഫിക്കറ്റ് നൽകണം.
ആരോഗ്യരംഗത്ത് പ്രവര്‍ത്തിക്കുന്ന ഡോക്ടർമാർ ഉൾപ്പെടെയുള്ളവര്‍, യുഎഇയിലെ സ്‌കൂളുകളിലും യൂണിവേഴ്‌സിറ്റിയിലും ജോലി ചെയ്യുന്ന അധ്യാപകര്‍, വിദ്യാര്‍ത്ഥികള്‍, യുഎഇയില്‍നിന്ന് ഏതെങ്കിലും തരത്തിലുള്ള ചികിത്സകള്‍ സ്വീകരിക്കേണ്ടവര്‍, സര്‍ക്കാര്‍ ഏജന്‍സികളിലോ ഫെഡറല്‍ ഏജന്‍സികളിലോ ജോലി ചെയ്യുന്നവര്‍ എന്നിവര്‍ക്ക് വാക്‌സിന്‍ എടുത്തിട്ടില്ലെങ്കിലും യാത്ര ചെയ്യാം.
വാക്സിൻ എടുക്കാതെ യാത്ര ചെയ്യുന്നവർ 48 മണിക്കൂറിനുള്ളില്‍ നേടിയ പിസിആര്‍ നെഗറ്റീവ് പരിശോധന ഫലം കൈയിൽ കരുതണം. ഇതുകൂടാതെ വിമാനത്തില്‍ കയറുന്നതിനു മുന്‍പായി റാപ്പിഡ് ആന്റിജൻ ടെസ്റ്റ് എടുക്കുകയും നിര്‍ദേശിച്ചുള്ള മുന്‍കരുതലുകള്‍ സ്വീകരിക്കുകയും വേണം. യുഎഇയില്‍ എത്തിയശേഷം പിസിആര്‍ പരിശോധനയും ക്വാറന്റൈനും നിർബന്ധമാണ്.
അതേസമയം, ഇന്ത്യ അനുമതി നൽകിയിരിക്കുന്ന സ്പുട്നിക്, കോവിഷീൽഡ്‌ വാക്സിനുകൾ ഉൾപ്പടെ എട്ടോളം വാക്സിനുകൾക്ക് യുഎഇ അംഗീകാരം നൽകിയിട്ടുണ്ട്. എന്നാൽ ഇവ സ്വീകരിച്ചവർക്ക് ഇപ്പോള്‍ യാത്രാ അനുമതിയുണ്ടോ എന്നതിൽ വ്യക്തതയില്ല.
യാത്രാനുമതിയ്ക്കായി ഫെഡറല്‍ ഇമിഗ്രേഷന്‍ ഡിപ്പാർട്മെന്റ്, ഫെഡറല്‍ അതോറിറ്റി ഫോര്‍ ഐഡന്റിറ്റി ആന്‍ഡ് സിറ്റിസണ്‍ഷിപ്പ് എന്നിവയുടെ വെബ്‌സൈറ്റിലാണ് അപേക്ഷ സമര്‍പ്പിക്കേണ്ടത്. അപേക്ഷ സമർപ്പിക്കുമ്പോൾ പാസ്പോർട്ട് വിവരങ്ങൾ, വാക്‌സിൻ വിവരങ്ങൾ, പിസിആർ പരിശോധന ഫലം എന്നിവ നൽകണം.
സ്റ്റെപ് 1: അപേക്ഷകന്റെ വിവരങ്ങൾ പൂരിപ്പിക്കുക
സ്റ്റെപ് 2: പാസ്പോർട്ട് വിവരങ്ങൾ നൽകുക
സ്റ്റെപ് 3: യുഎഇയിലെ വിലാസം നൽകുക
സ്റ്റെപ് 4: കോവിഡ് പരിശോധന നടത്തിയ വിവരങ്ങൾ നൽകുക
സ്റ്റെപ്പ് 5: രേഖകൾ അപ്‌ലോഡ് ചെയ്യുക
സ്റ്റെപ്പ് 6: ഡിക്ലറേഷൻ
സ്റ്റെപ് 7: ‘സെൻഡ്’ കൊടുക്കുക
അബുദാബി ആസ്ഥാനമായ എത്തിഹാദ് എയര്‍വെയ്‌സ് ഓഗസ്റ്റ് 18 മുതലുള്ള ടിക്കറ്റുകളാണ് വെബ്‌സൈറ്റില്‍ കാണിക്കുന്നത്. കൊച്ചിയില്‍നിന്ന് അബുദാബിയിലേക്ക് ഇക്കണോമി ക്ലാസിനു 18,19 തിയതികളില്‍ 70,684 രൂപയും 20,21,22 തിയതികളില്‍ 71,860 രൂപയും 25 മുതല്‍ 30 വരെ 51,878 രൂപയുമാണ് നിലവില്‍ വെബ്‌സൈറ്റില്‍ കാണിക്കുന്ന നിരക്ക്. സെപ്റ്റംബര്‍ അവസാനം ആകുമ്പോഴേക്കും ടിക്കറ്റ് നിരക്ക് കോവിഡിനു മുന്പുളള നിരക്കിൽ എത്തുന്നതായാണു കാണിക്കുന്നത്.
എമിറേറ്റ്‌സ് ഓഗസ്റ്റ് ഒന്‍പതു മുതലാണു ടിക്കറ്റ് ബുക്കിങ് കാണിക്കുന്നത്. ഒന്‍പത്, 10,11 തിയതികളില്‍ കൊച്ചിയില്‍നിന്ന് ദുബായിലേക്ക് ഇക്കോണമി ക്ലാസിന് 1,31,120 രൂപയാണു നിലവിലെ നിരക്ക്. 15ന് 92,749 രൂപയും 16നു 89,837 രൂപയിലുമെത്തുന്ന നിരക്ക് 23 മുതല്‍ 25 വരെ വീണ്ടും ഒരു ലക്ഷം കടക്കും. 26നു 61,750 രൂപയിലെത്തി മാസാവസനാത്തോടെ മുപ്പതിനായിരത്തിനു താഴെയായും സെപ്റ്റംബര്‍ 20 മുതല്‍ പതിനായിരത്തിനു താഴെയായും ടിക്കറ്റ് വില കുറയുന്നുണ്ട്.
എയർ ഇന്ത്യ എക്‌സ്‌പ്രസ് അഞ്ചാം തിയതി മുതൽ യുഎഎയിലേക്ക് യാത്ര ചെയ്യാമെന്ന വിവരം ഔദ്യോഗികമായി അറിയിച്ചിട്ടുണ്ട്. വെബ്‌സൈറ്റിൽ ആറ് മുതൽ ബുക്കിങ് കാണിക്കുന്നുണ്ട്. അബുദാബിയിലേക്കുള്ള എക്‌സ്‌പ്രസ് വാല്യൂ ടിക്കറ്റിന് 27,040 രൂപ മുതലാണ് നിരക്ക് കാണിക്കുന്നത്. മാസാവസാനത്തോടെ കുറഞ്ഞ നിരക്ക് 23,000ത്തിലേക്ക് എത്തുന്നുണ്ട്.  എന്നാൽ ആദ്യ ഒരാഴ്ചയിലെ ടിക്കറ്റ് വില്പന പൂർത്തിയായതായാണ് കാണിക്കുന്നത്.
Also read: India UAE Flight News: യുഎഇ യാത്രാവിലക്ക് ഇളവ്: എമിറേറ്റ്സും എത്തിഹാദും ടിക്കറ്റ് ബുക്കിങ് തുടങ്ങി",https://malayalam.indianexpress.com/explained/india-to-uae-travelling-how-to-register-all-you-need-to-know-540282/
81,"കോവിഡ് മരണങ്ങൾ തിരിച്ചറിയുക വെല്ലുവിളി, എന്നാൽ വലിയ സംഖ്യകൾ മറച്ചുവയ്ക്കാൻ പ്രയാസം: വിദഗ്ധർ",2021-08-04 12:05:29,"ന്യൂഡൽഹി: ഏപ്രിൽ, മേയ് മാസങ്ങളിൽ ഇന്ത്യയിലെ ആകെ മരണങ്ങളുടെ എണ്ണം വർധിച്ചുവെന്നത് വ്യക്തമാണ്, എന്നാൽ 1.69 ലക്ഷം എന്ന ഔദ്യോഗിക കണക്കിനപ്പുറം എത്രമാത്രം കോവിഡ് മരണങ്ങൾ ഉണ്ടായിട്ടുണ്ടെന്ന് കണ്ടുപിടിക്കുക സംസ്ഥാന സർക്കാരുകൾക്കും കേന്ദ്ര സർക്കാരിനും വെല്ലുവിളിയാണ്.
“സംസ്ഥാനം കോവിഡ് മരണമായി ഇതിനകം ഔദ്യോഗികമായി കണക്കാക്കുകയോ പരിശോധിക്കുകയോ ചെയ്തിട്ടില്ലെങ്കിൽ മഹാമാരിയുടെ സമയത്ത് മരണമടഞ്ഞവരിൽ ആരാണ് കോവിഡ് മൂലം മരിച്ചതെന്ന് തിരിച്ചറിയാൻ പ്രായോഗികമായി സാധ്യമല്ല,” സാമ്പത്തിക സ്ഥിതിവിവരക്കണക്കുകളുടെ സ്റ്റാൻഡിങ് കമ്മിറ്റി ചെയർമാനും ഇന്ത്യയുടെ മുൻ ചീഫ് സ്റ്റാറ്റിസ്റ്റീഷ്യനുമായ പ്രണബ് സെൻ ഇന്ത്യൻ എക്സ്പ്രസിനോട് പറഞ്ഞു. “എന്നിരുന്നാലും, നമുക്ക് ചെയ്യാൻ കഴിയുന്നത്, ലക്ഷണങ്ങളെക്കുറിച്ചുള്ള പഠനവും, അടുത്ത ബന്ധുക്കളിൽ നിന്നുള്ള സർവേകളേയും അടിസ്ഥാനമാക്കി ഒരു മോഡൽ ഉണ്ടാക്കുക എന്നതാണ്,”
അതിനു ഒരുപാട് സമയമെടുക്കും. പോസ്റ്റു മോർട്ടം പരിശോധിച്ചും വീടുകൾ കയറി ഈ സമയത്ത് സർവേകൾ എടുക്കുന്നതും “ഭീമാകാരവും അപ്രായോഗികവുമായ ജോലി” ആയിരിക്കുമെന്ന് വിദഗ്ധർ ചൂണ്ടിക്കാട്ടുന്നു.
എങ്ങനെയാണ് ഇന്ത്യ മരണങ്ങൾ കണക്കാക്കുന്നത്, അത് എങ്ങനെ മെച്ചപ്പെടുന്നുവെന്ന് കണക്കാക്കുമ്പോൾ, അധിക മരണങ്ങൾ എണ്ണപ്പെടാതെ പോകുന്നുവെന്ന അഭിപ്രായമുണ്ടെന്ന് വിദഗ്ധർ പറഞ്ഞു, അത് ചിലപ്പോൾ കോവിഡ് പോലെ തിരിച്ചറിയപ്പെടാതെ പോയേക്കാം.
“മരണങ്ങൾ അങ്ങനെ മറച്ചുവയ്ക്കാൻ കഴിയുമെന്ന് ഞാൻ കരുതുന്നില്ല. പ്രത്യേകിച്ച് അധിക മരണങ്ങൾ,” നിലവിൽ ഇന്ത്യൻ അക്കാദമി ഓഫ് സയൻസസിന്റെ തലവനും ഇന്ത്യയിലെ മുൻനിര സ്റ്റാറ്റിസ്റ്റീഷ്യനുമായ പാർത്ഥ പി.മജുന്ദർ പറഞ്ഞു. “നിങ്ങൾക്ക് ഈ സംഖ്യകൾ മറച്ചു വയ്ക്കാൻ കഴിയുകയില്ല, പക്ഷേ ആരാണ് കോവിഡ് മൂലം മരിച്ചതെന്ന് തിരിച്ചറിയുകയാണ് വെല്ലുവിളി.”
“സാധാരണ ചില മരണങ്ങൾ മെഡിക്കലി സെർട്ടിഫൈഡ് ആണ്. ഉദാഹരണത്തിന് 2019ൽ, രേഖപ്പെടുത്തിയ 20.17 ശതമാനം മരണങ്ങളും മെഡിക്കലി സെർട്ടിഫൈഡ് ആണ്.” പേര് വെളിപ്പെടുത്താൻ ആഗ്രഹിക്കാത്ത രജിസ്ട്രാർ ജനറൽ ഓഫീസിലെ ഒരു സ്റ്റാറ്റിസ്റ്റീഷ്യൻ പറഞ്ഞു.
രണ്ടു തരത്തിലാണ് ഇന്ത്യയിൽ മരണങ്ങൾ കണക്കാക്കുന്നത്. സിആർഎസ് (സിവിൽ രജിസ്ട്രേഷൻ സിസ്റ്റം), എസ്ആർഎസ് (സാമ്പിൾ രജിസ്ട്രേഷൻ സിസ്റ്റം) മുഖേനയാണ് അത്. സി‌ആർ‌എസ് ഒരു വർഷത്തിൽ രജിസ്റ്റർ ചെയ്ത മരണങ്ങളുടെ എണ്ണമാണ് നൽകുന്നത്, സംസ്ഥാനങ്ങൾ രജിസ്ട്രാർ ജനറലിന് നൽകുന്ന ഈ കണക്ക് ആറ് മാസത്തെ കാലതാമസത്തിലാണ് വരുന്നത്. ഏറ്റവും അവസാനം സിആർഎസ് വന്നത് 2019ലാണ്, അത് 2021 ജൂണിൽ 18 മാസത്തെ കാലതാമസത്തോടെയാണ് പുറത്തിറങ്ങിയത്.
ഒരു വർഷം മരിച്ചവരുടെ എണ്ണം കണക്കാക്കാൻ രജിസ്ട്രാർ ജനറലും സംസ്ഥാനങ്ങളും സംയുക്തമായി നഗര, ഗ്രാമീണ മേഖലകളിൽ നടത്തുന്ന രാജ്യവ്യാപക സർവേയാണ് എസ്ആർഎസ്. അതുകൊണ്ട് തന്നെ എസ്ആർഎസ് സാധാരണയായി സിആർഎസിനേക്കാൾ കൂടുതൽ മരണങ്ങൾ കണക്കാക്കുന്നു, ഇത് മരണം കണക്കാക്കാൻ ഉപയോഗിക്കുന്ന ഒരു സ്റ്റാറ്റിസ്റ്റിക്കൽ മാതൃകയാണ്. ലഭ്യമാകുന്ന ഏറ്റവും അവസാനത്തെ എസ്ആർഎസ് ഡാറ്റ 2018 ലെയാണ്, 2020 ജൂണിൽ 18 മാസത്തെ കാലതാമസത്തോടെയാണ് പുറത്തിറങ്ങിയത്.
2019ൽ ലഭ്യമായ സിആർഎസ് ഡാറ്റയിൽ കണക്കാക്കപ്പെട്ട 76.41 ലക്ഷം മരണങ്ങൾ എസ്ആർഎസ് കണക്കാക്കിയ 83.01 ലക്ഷം മരണങ്ങളുടെ 92 ശതമാനമാണ്. മരണങ്ങളിലെ ഈ വർധനവ് മരണം രജിസ്റ്റർ ചെയ്യുന്നത് അടുത്ത കാലത്ത് മെച്ചപ്പെട്ടുവെന്നാണ് കാണിക്കുന്നത്.
സി‌ആർ‌എസിന് കീഴിൽ രജിസ്റ്റർ ചെയ്ത മരണങ്ങളുടെ എണ്ണം എസ്‌ആർ‌എസിന് കീഴിൽ ഉള്ളവയുമായി കണക്കാക്കിയാൽ മരണങ്ങളുടെ ശതമാനം 2017 നും 2019 നും ഇടയിൽ 12 ശതമാനം ഉയർന്ന് 92 ശതമാനത്തിൽ എത്തി.  ഇത് 2021 വരെ തുടരുമെന്ന് പ്രതീക്ഷിക്കുന്നു. ഇതിനു പുറമെ വർഷാവർഷം കണക്കാക്കിയ മരണങ്ങളിൽ ശരാശരി വർധനവുമുണ്ട്.
Also read: ഡെൽറ്റ പ്ലസ് വകഭേദത്തിനെതിരെ കോവാക്സിന്റ ഫലപ്രാപ്തി: പഠന ഫലം വ്യക്തമാക്കുന്നത്
2018ൽ കണക്കാക്കിയ മരണങ്ങളുടെ എണ്ണം 4.86 ലക്ഷവും 2019ൽ 6.9 ലക്ഷവും വർധിച്ചു. രജിസ്ട്രാർ ജനറൽ നിലവിൽ സംസ്ഥാനങ്ങളുമായി സഹകരിച്ച് കോവിഡിന്റെ ഒന്നാം തരംഗം ഉയർന്നു നിന്ന ഓഗസ്റ്റ്-നവംബർ ഉൾപ്പടെയുള്ള 2020ലെ എസ്ആർഎസ് ഡാറ്റ എടുക്കുകയാണ്.
മാർച്ച് ജൂൺ മാസങ്ങളിൽ രാജ്യത്തിന്റെ പല ഭാഗങ്ങളും ലോക്ക്ഡൗണിൽ ആയതിനാൽ, റോഡപകടങ്ങൾ മൂലമുണ്ടാകുന്ന മരണനിരക്ക് കുറവാണെന്നതും കണക്കിലെടുക്കേണ്ടതുണ്ട്. 2019ൽ 1.54 ലക്ഷത്തിലധികം പേർക്കാണ് അപകടങ്ങളിൽ മരണം സംഭവിച്ചത്.
കോവിഡ് മരണങ്ങൾ പഠിക്കുന്ന നിരവധി ജനസംഖ്യാ ശാസ്ത്രജ്ഞരും മറ്റു വിദഗ്ധരും ഇന്ത്യയിൽ മഹാമാരി മൂലമുള്ള നിലവിലെ മരണസംഖ്യ കണക്കാക്കിയതിനേക്കാൾ 10-14 മടങ്ങ് കൂടുതലാണെന്ന് പറയുന്നു. ന്യൂയോർക്ക് ടൈംസിൽ വന്നതനുസരിച്ച് അത് 13 മടങ്ങിൽ കൂടുതലാണ്.
കഴിഞ്ഞ മാസം വിദഗ്ധർ ഇന്ത്യൻ എക്സ്‌പ്രസുമായി പങ്കുവച്ച വിശകലനത്തിലും മരണം കണക്കാക്കപ്പെടുന്നതിലെ കുറവ് വ്യക്തമാക്കിയിരുന്നു.
ഫാർമസ്യൂട്ടിക്കൽസ് വിദഗ്ദ്ധനായ ഡോ.തുഷാർ ഗോറും മുൻ ആർബിഐ ഡെപ്യൂട്ടി ഗവർണറായ വിരാൽ ആചാര്യയും ചേർന്ന് ഹോസ്‌പിറ്റൽ കിടക്കകളുടെ എണ്ണം വച്ചു കണക്കാക്കപ്പെടാത്ത കേസുകൾ മൂന്ന് മടങ്ങു മുതൽ ഒമ്പതു മടങ്ങ് വരെയാണെന്ന് വിലയിരുത്തി. മുൻ മുഖ്യ സാമ്പത്തിക ഉപദേഷ്ടാവായ അരവിന്ദ് സുബ്രഹ്മണ്യൻ, സെന്റർ ഫോർ ഗ്ലോബൽ ഡവലപ്‌മെന്റിലെ ജസ്റ്റിൻ സാന്ഡേഫർ, കെന്നഡി സ്‌കൂളിലെ അഭിഷേക് ആനന്ദും ചേർന്ന് രണ്ടാം തരംഗത്തിൽ ഇത് 1.4 ദശലക്ഷം (ഏകദേശം 6 മടങ്ങ്) മുതൽ 2.4 ദശലക്ഷം (10 മടങ്ങ്) വരെയാണെന്ന് കണക്കാക്കി.
പല മരണങ്ങളും രേഖപ്പെടുത്തുന്നില്ലെന്ന ഭീതിയും ജനസംഖ്യാശാസ്ത്രജ്ഞർ പങ്കുവയ്ക്കുന്നുണ്ട്. “ഇപ്പോൾ, റിപ്പോർട്ട് ചെയ്യപ്പെടുന്ന കോവിഡ് മരണങ്ങളുടെ എണ്ണം കുറഞ്ഞ കണക്കാണെന്നതിന് ധാരാളം തെളിവുകളുണ്ട്. പക്ഷേ, ഒടുവിൽ, കോവിഡ് മൂലമുള്ള മൊത്തം മരണങ്ങളുടെ നല്ല കണക്ക് ഞങ്ങൾക്ക് ലഭിക്കും,” മജുംദർ പറഞ്ഞു
മുമ്പ് കണക്കാക്കിയിട്ടില്ലാത്ത മരണങ്ങൾ ഉൾപ്പെടുത്താനുള്ള ചില ശ്രമങ്ങൾ ഞങ്ങൾ ഇതിനകം ആരംഭിച്ചിട്ടുണ്ട്. അതിനാൽ, മുമ്പ് രേഖകളിൽ കാണാത്ത ചില മരണങ്ങളെങ്കിലും അതിൽ വരും. റിപ്പോർട്ടുചെയ്‌ത മരണങ്ങളുടെയും യഥാർത്ഥ മരണങ്ങളുടെയും വ്യത്യാസം ഒരിക്കലും പൂജ്യമാകില്ല, പക്ഷേ വിടവ് ക്രമേണ ചെറുതായിത്തീരും,” കല്യാണി ആസ്ഥാനമായുള്ള നാഷണൽ ഇൻസ്റ്റിറ്റ്യൂട്ട് ഓഫ് ബയോമെഡിക്കൽ ജിനോമിക്‌സിന്റെ സ്ഥാപക ഡയറക്ടർ കൂടിയായ മജുംദർ പറഞ്ഞു.",https://malayalam.indianexpress.com/explained/identifying-covid-deaths-is-the-challenge-but-hard-to-hide-large-numbers-experts-540211/
82,ഡെൽറ്റ പ്ലസ് വകഭേദത്തിനെതിരെ കോവാക്സിന്റ ഫലപ്രാപ്തി: പഠന ഫലം വ്യക്തമാക്കുന്നത്,2021-08-03 17:23:22,"കോവിഡ്-19ന് കാരണമാവുന്ന സാർസ് കോവി-2 വൈറസിന്റെ ഡെൽറ്റ വകഭേദം പരിവർത്തനം ചെയ്യപ്പെട്ടുണ്ടായ ഡെൽറ്റ പ്സസ് വകഭേദത്തെ ആദ്യമായി കണ്ടെത്തിയത് ഇന്ത്യയിൽ ഈ വർഷം ഏപ്രിലിലാണ്. ഇതിന് പിറകെ കോവിഡ് വാക്സിനായ കോ വാക്സിൻ ഈ വകഭേദത്തിൽ എത്രത്തോളം ഫലപ്രദമാണെന്ന് കണ്ടെത്താനുള്ള പഠനവും ആരംഭിച്ചു.
ഭാരത് ബയോടെക്കും ഇന്ത്യൻ കൗൺസിൽ ഓഫ് മെഡിക്കൽ റിസർച്ചും (ഐസിഎംആർ) ചേർന്നാണ് കോവാക്സിൻ വികസിപ്പിച്ചത്. ന്യൂട്രലൈസേഷൻ ആന്റിബോഡി ടൈറ്ററുകളിൽ നേരിയ കുറവ് ഉണ്ടായിരുന്നിട്ടും, കോവാക്സിൻ ഡെൽറ്റ, എവൈ.1 (ഡെൽറ്റ പ്ലസ്), ബി .1617.3 വകഭേദങ്ങൾക്കെതിരെ ഫലപ്രദമാണെന്ന് ഫലപ്രാപ്തി സംബന്ധിച്ച പഠനത്തിൽ കണ്ടെത്തി.
സാർസ് കോവി 2വിന്റെ ഡെൽറ്റ വകഭേദത്തെ ലോകാരോഗ്യ സംഘടന ആശങ്കയുടെ വകഭേദമായി (വിഒസി) തരംതിരിച്ചിട്ടുണ്ട്. ഈ വർഷം മാർച്ച്-മേയ് മാസങ്ങളിൽ ഇന്ത്യയിലുണ്ടായ രണ്ടാമത്തെ കോവിഡ് തരംഗവുമായി ഈ വകഭേദം ബന്ധപ്പെട്ടിരിക്കുന്നു. രണ്ടാം തരംഗത്തിൽ രാജ്യത്ത് റിപ്പോർട്ട് ചെയ്യപ്പെട്ട 90 ശതമാനം കേസുകൾക്കും ഈ വകഭേദമാണ് കാരണമായതെന്ന് കണക്കാക്കപ്പെടുന്നു.
ഈ വകഭേദം ഏകദേശം 99 രാജ്യങ്ങളിൽ വ്യാപിച്ചതായും ആൽഫ, ബീറ്റ, ഗാമ വകഭേദങ്ങളേക്കാൾ ഇതിന് കൂടുതൽ പകർച്ചാ ശേഷിയുണ്ടെന്നും കണ്ടെത്തുകയും ചെയ്തിട്ടുണ്ട്. പ്രതിരോധ കുത്തിവയ്പ്പ് നടത്തിയ വ്യക്തികൾക്കിടയിലുള്ള കോവിഡ് ബാധയുടെ പ്രധാന കാരണമാണ് ഡെൽറ്റ വകഭേദമെന്നും കണ്ടെത്തിയിട്ടുണ്ട്.
Read More: നോട്ടുകളിൽ നിന്നും നാണയങ്ങളിൽ നിന്നും കോവിഡ് പകരുമോ? പരീക്ഷണങ്ങളിലെ കണ്ടെത്തൽ ഇതാണ്
അടുത്തിടെ, ഡെൽറ്റ വകഭേദം ഡെൽറ്റ എവൈ.1, എവൈ.2, എവൈ.3 എന്നീ ഉപ-വിഭാഗങ്ങളായി പരിവർത്തനം ചെയ്തു. ഇവയിൽ, പകർച്ചാശേഷി കൂടുതലുള്ളതായി കരുതുന്ന വകഭേദമാണ് ഡെൽറ്റ എവാ.1 എന്ന ഡെൽറ്റ പ്ലസ് വകഭേദം. ഈ വർഷം ഏപ്രീലിൽ ഇന്ത്യയിലാണ് ഈ വകഭേദത്തെ ആദ്യമായി കണ്ടെത്തിയത്. പിന്നീട് മറ്റ് 20 രാജ്യങ്ങളിലും കണ്ടെത്തി.
എന്നിരുന്നാലും, ഡെൽറ്റ എവൈ.1 വകഭേദത്തിന്റെ വ്യാപനം ഇതുവരെ താരതമ്യേന കുറവായിരുന്നു. ഐഎൻഎസ്എസിഒജി ( ഇന്ത്യൻ സാർസ്-കോവി-2 ജീനോമിക്സ് കൺസോർഷ്യം) നടത്തിയ ജീനോം സീക്വൻസിംഗിൽ ഡെൽറ്റ പ്ലസിന്റെ 70 കേസുകളാണ് രാജ്യത്ത് ഇതുവരെ കണ്ടെത്തിയത്.
ഡെൽറ്റ പ്ലസ് വകഭേദത്തിനെതിരെ നിലവിൽ ലഭ്യമായ വാക്സിനുകളുടെ ഫലപ്രാപ്തിയെക്കുറിച്ച് ഇതുവരെ വിവരങ്ങളൊന്നും ലഭ്യമായിരുന്നില്ല. ഡെൽറ്റ വകഭേദവുമായി താരതമ്യപ്പെടുത്തുമ്പോൾ ഡെൽറ്റ പ്ലസ് വകഭേദത്തിന് ഉയർന്ന പകർച്ചാ നിരക്ക്, കഠിനമായ രോഗമുണ്ടാക്കാനുള്ള ശേഷി, രോഗപ്രതിരോധ ശേഷിയെ മറികടക്കാനുള്ള കഴിവ് എന്നീ പ്രത്യേകതകൾ എത്രത്തോളമാണ് എന്നത് സംബന്ധിച്ച് വ്യക്തതയില്ല.
പ്രതിരോധ കുത്തിവയ്പ്പ് ദൗത്യം നടക്കുമ്പോൾ ഉയരുന്ന പ്രധാന ആശങ്കകളിലൊന്ന് പുതിയ വകഭേദങ്ങൾക്ക് ആ വാക്സിനുകളുടെ പ്രതിരോധ ശേഷിയെ മറികടക്കാനാവുമോ എന്നതാണ്. ഈ വകഭേഗത്തിൽ അതിന്റെ സ്പൈക്ക് പ്രോട്ടീനിൽ ഒരു അധിക മ്യൂട്ടേഷൻ (കെ417എൻ) സംഭവിച്ചിട്ടുണ്ട്. ഉയർന്നുവരുന്ന തെളിവുകൾ സൂചിപ്പിക്കുന്നത് ഈ പരിവർത്തനം കാസിരിവിമാബ്, ഇംഡെവിമാബ് എന്നീ മോണോക്ലോണൽ ആന്റിബോഡികൾക്കെതിരായ പ്രതിരോധത്തിന് കാരണമാകുമെന്നാണ്.
ഐസിഎംആർ-നാഷണൽ ഇൻസ്റ്റിറ്റ്യൂട്ട് ഓഫ് വൈറോളജിയിലെ ഗവേഷകർ (എൻഐവി) ആണ് ഗവേഷണം നടത്തിയത്. വാക്സിൻ സ്വീകരിച്ചവരുടെ ശ്രവങ്ങൾ പരിശോധിച്ചായിരുന്നു പഠനം.
രണ്ട് ഡോസ് കോവാക്സിൻ എടുത്ത 42 വ്യക്തികളുടെ ശ്രവങ്ങൾ പരിശോധിച്ചു. രണ്ട് വാക്സിൻ ഡോസിന് ശേഷം രോഗമുക്തി നേടിയ 14 കേസുകളും, രണ്ട് ഡോസ് വാക്സിൻ എടുത്തിട്ടും രോഗം ബാധിച്ച 30 ബ്രേക്ക് ത്രൂ കേസുകളും അവർ പരിശോധിച്ചു. രണ്ട് ഡോസുകളെടുത്തിട്ടും കോവിഡ് ബാധിച്ച സംഭവങ്ങൾക്ക് കൂടുതലും കാരണമായത് ഡെൽറ്റ, ഡെൽറ്റ എവൈ.1, ബി.1.617.3 വകഭേദങ്ങളാണെന്ന് പഠനത്തിൽ കണ്ടെത്തി.
“കോവാക്സിൻ വാക്സിൻ ഇപ്പോഴും ഡെൽറ്റ, AY.1, B.1.617.3 വകഭേദങ്ങളെ നിർവീര്യമാക്കുമെന്ന് ഞങ്ങളുടെ ഗവേഷണ പഠനം തെളിയിച്ചു,” എന്ന് ഐസിഎംആർ എപ്പിഡെമിയോളജി ആൻഡ് കമ്മ്യൂണിക്കബിൾ ഡിസീസസ് മേധാവി ഡോ സമീറൻ പാണ്ഡ പറഞ്ഞു.
Read More: കോവിഡ് വാക്സിൻ ‘ബ്രേക്ക് ത്രൂ’ കേസുകൾ: അറിയേണ്ടതെല്ലാം
കോവിഡ് വരാത്ത വാക്സിനേഷൻ ചെയ്ത വ്യക്തികളുമായി താരതമ്യപ്പെടുത്തുമ്പോൾ, പൂർണ്ണമായി വാക്സിനേഷൻ ചെയ്തതും രോഗം വന്നതുമായ കേസുകളിൽ നിർവീര്യമാക്കുന്ന ആന്റിബോഡികളുടെ അളവിൽ ചെറിയ കുറവ് കണ്ടതായി പഠനത്തിൽ പങ്കെടുത്ത ഡോ. പ്രഗ്യാ യാദവ് പറഞ്ഞു. എന്നിരുന്നാലും, പഠനത്തിലെ എല്ലാ ഗ്രൂപ്പുകളിലെയും വ്യക്തികളുടെ ശ്രവങ്ങൾ പരിശോധിച്ചപ്പോൾ നിർവീര്യകരണ ആന്റിബോഡികളുടെ അളവിൽ കുറവുണ്ടെങ്കിലും വാക്സിൻ ഇപ്പോഴും ഡെൽറ്റ, ഡെൽറ്റ എവൈ.1, ബി.1.617.3 വകഭേദങ്ങളെ ഫലപ്രദമായി നിർവീര്യമാക്കുമെന്ന് കണ്ടെത്തിയതായും ഡോ യാദവ് പറഞ്ഞു.
കോവാക്സിന് രോഗലക്ഷണുള്ള കോവിഡ് ബാധയ്ക്കെതിരെ 77 ശതമാനവും ഡെൽറ്റ വകഭേദത്തിനെതിരെ 65.2 ശതമാനം ഫലപ്രാപ്തിയും ഉള്ളതായി മുൻ പഠനങ്ങളിൽ കണ്ടെത്തിയിരുന്നു.
Read More: ഒരേ സമയം രണ്ട് കോവിഡ് വകഭേദങ്ങൾ ബാധിക്കുമോ? ആരോഗ്യവിദഗ്ധർ പറയുന്നു
വാക്സിനേഷൻ ചെയ്ത രോഗമുക്തരുടെ കേസുകളിലും വാക്സിൻ സ്വീകരിച്ച ശേഷം രോഗം വന്നവരുടെ കേസുകളുടെയും നിർവീര്യ കരണ ആന്റിബോഡികളുടെ അളവിൽ കുറവ് ഉണ്ടായിരുന്നിട്ടും, കോവാക്സിൻ ഇപ്പോഴും ഡെൽറ്റ, എവൈ.1, ബി.1.617.3 വകഭേദങ്ങളെ നിർവീര്യമാക്കുമെന്ന് പുതിയ പഠനം കണ്ടെത്തി. “കോവാക്സിൻ ഫലപ്രദമാണ്, നീർവീര്യകരണ ആന്റിബോഡികളുടെ അളവിൽ നേരിയ കുറവ് ഉണ്ടെങ്കിലും അത് വാക്സിനേഷൻ പ്രോഗ്രാമിന് ദോഷകരമാകില്ല എന്നതാണ് പ്രധാന കാര്യം,” ഡോക്ടർ പാണ്ഡ പറഞ്ഞു.",https://malayalam.indianexpress.com/explained/covaxin-efficiency-on-covid-delta-plus-variant-findings-of-new-study-539979/
83,എന്താണ് ഇ- റുപ്പി; എങ്ങനെയാണ് പ്രവർത്തിക്കുന്നത്?,2021-08-02 17:27:18,"രാജ്യത്ത് ഡിജിറ്റൽ കറൻസി കൊണ്ടുവരുന്നതിന്റെ ആദ്യ പടിയായി ഇലക്ട്രോണിക് വൗച്ചർ അടിസ്ഥാനമാക്കിയുള്ള ഡിജിറ്റൽ പേയ്മെന്റ് സംവിധാനം “ഇ-റുപ്പി” പ്രധാനമന്ത്രി നരേന്ദ്ര മോദി ഇന്ന് അവതരിപ്പിച്ചു. നാഷണൽ പേയ്‌മെന്റ് കോർപ്പറേഷൻ ഓഫ് ഇന്ത്യ (എൻ‌പി‌സി‌ഐ)യാണ് ഈ സംവിധാനം വികസിപ്പിച്ചിരിക്കുന്നത്. ധനകാര്യ സേവന വകുപ്പ്, ആരോഗ്യ കുടുംബക്ഷേമ മന്ത്രാലയം, ദേശീയ ആരോഗ്യ അതോറിറ്റി എന്നിവയോടെപ്പം ചേർന്ന് വികസിപ്പിച്ചിരിക്കുന്ന ഇ-റുപ്പി ഒരു വ്യക്തി നിർദ്ദിഷ്ടവും ഉദ്ദേശ്യ നിർദ്ദിഷ്ടവുമായ പേയ്‌മെന്റ് സംവിധാനമായിരിക്കും.
ഇ-റുപ്പി ഒരു പണരഹിതവും സമ്പർക്കരഹിതവുമായ ഡിജിറ്റൽ പേയ്‌മെന്റ് സംവിധാനമാണ്. എസ്എംഎസായോ ക്യൂആർ കോഡ് രൂപത്തിലോ പ്രീ പെയ്ഡ് ഗിഫ്റ്റ് വൗച്ചർ രൂപത്തിൽ ഗുണഭോക്താക്കളുടെ മൊബൈൽ ഫോണുകളിലാണ് ഇത് ലഭിക്കുക. പ്രത്യേക ക്രെഡിറ്റ്, ഡെബിറ്റ് കാർഡോ മൊബൈൽ ആപ്പോ ഇന്റർനെറ്റ് ബാങ്കിംഗോ ഇല്ലാതെ ബന്ധപ്പെട്ട സ്വീകരണ കേന്ദ്രങ്ങളിൽ നൽകി റിഡീം ചെയ്യാം. ഇ-റുപ്പി അതാത് സേവനങ്ങളുടെ സ്പോൺസർമാരെ ഗുണഭോക്താക്കളുമായും സേവന ദാതാക്കളുമായും ഡിജിറ്റൽ രീതിയിൽ ബന്ധപ്പിക്കാൻ സഹായിക്കും.
എൻപിസിഐയുടെ യുപിഐ പ്ലാറ്റ്ഫോമിലാണ് ഈ സംവിധാനം ഒരുക്കിയിരിക്കുന്നത്. കൂടാതെ വൗച്ചറുകൾ നൽകുന്നതിനായുള്ള ബാങ്കുകളുമുണ്ട്. വൗച്ചറുകൾ നൽകുന്ന ഏതൊരു കോർപ്പറേറ്റ്, സർക്കാർ ഏജൻസിയും നിർദിഷ്ട വ്യക്തികളുടെ വിശദാംശങ്ങളും പണമടയ്ക്കേണ്ട ഉദ്ദേശ്യവും വ്യക്തമാക്കി വായ്പ നൽകുന്ന സ്വകാര്യ, പൊതുമേഖലാ ബാങ്കുകളെ സമീപിക്കണം. ഗുണഭോക്താക്കളെ അവരുടെ മൊബൈൽ നമ്പർ ഉപയോഗിച്ച് തിരിച്ചറിയുകയും ആ വ്യക്തിയുടെ പേരിൽ സേവനദാതാവ് വഴി ബാങ്ക് അനുവദിച്ച വൗച്ചർ ആ വ്യക്തിക്ക് എത്തിക്കുകയും ചെയ്യും.
സർക്കാർ പറയുന്നതനുസരിച്ച്, ക്ഷേമ സേവനങ്ങൾ കൃത്യമായി ജനങ്ങളിലേക്ക് എത്താൻ ഇ-റുപ്പി സഹായിക്കുമെന്ന് പ്രതീക്ഷിക്കുന്നു. മാതൃ -ശിശു ക്ഷേമ പദ്ധതികൾ, ക്ഷയരോഗ നിർമാർജന പരിപാടികൾ, ആയുഷ്മാൻ ഭാരത് പ്രധാനമന്ത്രി ജൻ ആരോഗ്യ യോജന, വളം സബ്സിഡികൾ തുടങ്ങി മരുന്നുകളും പോഷകാഹാര പിന്തുണയും നൽകുന്ന പദ്ധതികൾക്കു കീഴിൽ സേവനങ്ങൾ നൽകാനും ഇ-റുപ്പി ഉപയോഗിക്കാം. ഡിജിറ്റൽ വൗച്ചറുകൾ ജീവനക്കാരുടെ ക്ഷേമത്തിനും സിഎസ്ആർ പരിപാടികളുടെയും ഭാഗമായി പ്രയോജനപ്പെടുത്താൻ കഴിയുമെന്നും സർക്കാർ പറയുന്നു.
സർക്കാർ ഡിജിറ്റൽ കറൻസി വികസിപ്പിക്കുന്നതിനായുള്ള പ്രവർത്തനങ്ങൾ ഇതിനോടകം ആരംഭിച്ചിട്ടുണ്ട്. ഇ-റുപ്പി ആരംഭിക്കുന്നത് ഭാവിയിൽ ഡിജിറ്റൽ കറൻസിയുടെ വിജയത്തിന് ആവശ്യമായ ഡിജിറ്റൽ പേയ്മെന്റ് ഇൻഫ്രാസ്ട്രക്ചറിലെ വിടവുകൾ എടുത്തുകാണിക്കാൻ സഹായിച്ചേക്കും. ഇ-റുപ്പി ഇപ്പോഴും നിലവിലുള്ള ഇന്ത്യൻ രൂപയെ പിന്തുണയ്ക്കുന്നതാണ്, എന്നാൽ ഇതിന്റെ അടിസ്ഥാന ഉദ്ദേശ്യവും പ്രത്യേകതയും അതിനെ വെർച്വൽ കറൻസി എന്നതിൽ നിന്ന് വ്യത്യസ്തമാക്കുകയും വൗച്ചർ അധിഷ്ഠിത പേയ്മെന്റ് സംവിധാനം എന്നതിനോട് കൂടുതൽ അടുപ്പിക്കുകയും ചെയ്യുന്നു.
Also read: നോട്ടുകളിൽ നിന്നും നാണയങ്ങളിൽ നിന്നും കോവിഡ് പകരുമോ? പരീക്ഷണങ്ങളിലെ കണ്ടെത്തൽ ഇതാണ്",https://malayalam.indianexpress.com/explained/what-is-e-rupi-digital-currency-india-pm-modi-539450/
84,നോട്ടുകളിൽ നിന്നും നാണയങ്ങളിൽ നിന്നും കോവിഡ് പകരുമോ? പരീക്ഷണങ്ങളിലെ കണ്ടെത്തൽ ഇതാണ്,2021-07-31 18:44:14,"കറൻസി നോട്ടുകളിൽ നിന്നോ കോയിനുകളിൽ നിന്നോ സമ്പർക്കത്തിലൂടെ കൊറോണ വൈറസ് ബാധിക്കുമോ എന്നത് കോവിഡ് വ്യാപനം തുടങ്ങിയ സമയം മുതൽ ഉയർന്നു കേട്ട ഒരു ചോദ്യമാണ്. ഈ വിഷയത്തിൽ നിരവധി പരീക്ഷണങ്ങളും നടന്നു. ഇപ്പോൾ ഏറ്റവും ഒടുവിൽ നടന്ന ഒരു പരീക്ഷണവും മുൻ പരീക്ഷണങ്ങളിലെ ഫലത്തെ ശരിവയ്ക്കുന്നു. പണത്തിൽ നിന്ന് സാർസ് കോവി-2 പകരാൻ സാധ്യത യഥാർത്ഥ സാഹചര്യങ്ങളിൽ വളരെ കുറവാണ് എന്നാണ് പരീക്ഷണ ഫലത്തിൽ പറയുന്നത്.
യൂറോപ്യൻ സെൻട്രൽ ബാങ്കിലെ വിദഗ്ധരുമായി സഹകരിച്ച് ജർമ്മനിയിലെ റുഹർ-യൂണിവേഴ്സിറ്റി ബോഷമിലെ ഗവേഷകരാണ് പഠനം നടത്തിയതെന്ന് സർവകലാശാല പത്രക്കുറിപ്പിൽ പറഞ്ഞു. ഐസയൻസ് ജേണലിൽ ഈ പ്രബന്ധം പ്രസിദ്ധീകരിച്ചിട്ടുണ്ട്.
നിരവധി ദിവസങ്ങളിൽ, ഗവേഷകർ വിവിധ യൂറോ നാണയങ്ങളിലും നോട്ടുകളിലും വ്യത്യസ്ത സാന്ദ്രതകളുള്ള വൈറസ് ലായനികൾ പ്രയോഗിച്ച ശേഷമായിരുന്നു പരീക്ഷണം. ഒരു സ്റ്റെയിൻലെസ്-സ്റ്റീൽ ഉപരിതലം ഓരോ കേസിലും ഒരു നിയന്ത്രണ സംവിധാനമായി ഉപയോഗിച്ചിരുന്നു.
Read More: കോവിഡ് വാക്സിൻ ‘ബ്രേക്ക് ത്രൂ’ കേസുകൾ: അറിയേണ്ടതെല്ലാം
ഏഴ് ദിവസങ്ങൾക്ക് ശേഷവും സ്റ്റെയിൻലെസ്-സ്റ്റീൽ ഉപരിതലത്തിൽ സാംക്രമിക വൈറസ് നിലനിന്നതായി പഠനത്തിൽ കണ്ടെത്തി. എന്നാൽ 10-യൂറോ നോട്ടിൽ വൈറസ് പൂർണ്ണമായും അപ്രത്യക്ഷമാകാൻ മൂന്ന് ദിവസമെടുത്തുവെന്ന് പരിശോധനകൾ കാണിച്ചു. 10 സെന്റ്, ഒരു യൂറോ, അഞ്ച് സെൻറ് നാണയങ്ങൾക്ക്, യഥാക്രമം ആറ് ദിവസം, രണ്ട് ദിവസം, ഒരു മണിക്കൂർ എന്നിങ്ങനെയാണ് വൈറസ് പൂർണമായും അപ്രത്യക്ഷമാവാൻ സമയം എടുത്തത്.
“5 സെൻറ് കോയിനിൽ വൈറസ് വേഗം ഇല്ലാതാവാൻ കാരണം ചെമ്പ് കൊണ്ടാണ് അത് നിർമ്മിച്ചിരിക്കുന്നതെന്നതിനാലാണ്. ചെമ്പിൽ വൈറസുകൾക്ക് നിലനിൽപ് കുറവാണെന്ന് അറിയപ്പെടുന്നു,” ഗവേഷകൻ ഡാനിയൽ ടോഡിനെ ഉദ്ധരിച്ച് റുഹർ-യൂണിവേഴ്സിറ്റി പറഞ്ഞു.
Read More: ഒരേ സമയം രണ്ട് കോവിഡ് വകഭേദങ്ങൾ ബാധിക്കുമോ? ആരോഗ്യവിദഗ്ധർ പറയുന്നു
ഗവേഷകർ വികസിപ്പിച്ച പുതിയ രീതിയിൽ, അവർ ബാങ്ക് നോട്ടുകൾ, നാണയങ്ങൾ, ക്രെഡിറ്റ് കാർഡ് പോലുള്ള പിവിസി പ്ലേറ്റുകൾ എന്നിവയും വൈറസുമായി സാന്നിദ്ധ്യത്തിലെത്തിച്ചാണ് പഠനം നടത്തിയത്. ഈ പ്രതലങ്ങൾ നനഞ്ഞിരിക്കുമ്പോഴും ഉണങ്ങിക്കഴിയുമ്പോഴും മനുഷ്യന്റെ ചർമത്തോട് സമാനമായ വസ്തുക്കൾ ഉപയോഗിച്ച് സ്പർശിച്ച് തുടർ ഫലങ്ങൾ അവർ നിരീക്ഷിച്ചു.
മറ്റ് പഠനങ്ങൾ കാണിക്കുന്നത് ബഹുഭൂരിപക്ഷം കേസുകളിലും അണുബാധ ഉണ്ടാകുന്നത് എയറോസോളുകളിലൂടെയോ വൈറസ് അടങ്ങിയ കണികളിലൂടെയോ ആണെന്നാണ്.",https://malayalam.indianexpress.com/explained/very-low-risk-of-coronavirus-infection-from-cash-reconfirmed-538803/
85,അസം-മിസോറാം അതിർത്തി തർക്കം: ഒരു നൂറ്റാണ്ടിലധികം പഴക്കം; വഷളായത് 2018ൽ,2021-07-27 19:04:27,"Assam-Mizoram border dispute:  165 കിലോമീറ്റർ നീളമുള്ള ആസാം-മിസോറാം അതിർത്തിയുമായി ബന്ധപ്പെട്ട തർക്കത്തിന്റെ അടിസ്ഥാന കാരണത്തിന് പതിറ്റാണ്ടുകൾ പഴക്കമുണ്ട്. ബ്രിട്ടിഷ് ഭരണകാലത്തുള്ള രണ്ട് അതിർത്തി നിർണയങ്ങളിൽ ഏത് പിന്തുടരണം എന്നത് സംബന്ധിച്ച അഭിപ്രായ ഭിന്നതയാണ് ഈ തർക്കങ്ങൾക്ക് കാരണമായത്.
ഇപ്പോൾ കാച്ചർ, ഹൈലകണ്ഡി, കരിംഗഞ്ച് ജില്ലകൾ ഉൾപ്പെടുന്ന ബരാക് താഴ്വരയായ കാച്ചാർ സമതലങ്ങളിൽ പത്തൊമ്പതാം നൂറ്റാണ്ടിന്റെ മധ്യത്തിൽ ഉയർന്നുവന്ന ബ്രിട്ടീഷ് തേയിലത്തോട്ടങ്ങളുടെ വ്യാപനം സമീപത്തെ ലുഷായ് കുന്നുകളിലെ മിസോ വംശജർക്കിടയിൽ പ്രശ്നങ്ങൾക്ക് കാരണമായിരുന്നു.
1875 ഓഗസ്റ്റിൽ, കാച്ചർ ജില്ലയുടെ തെക്കൻ അതിർത്തി അസം ഗസറ്റിൽ പരസ്യപ്പെടുത്തിയിരുന്നു. ബ്രിട്ടീഷുകാർ അന്ന് അഞ്ചാം തവണയാണ് ലുഷായ് കുന്നുകളും കാച്ചാർ സമതലങ്ങളും തമ്മിലുള്ള അതിർത്തി വരച്ചതെന്നും അന്നാണ് ആദ്യമായി തങ്ങളോട് കൂടിയാലോചന നടത്തിയ ശേഷം പുനർ നിർണയം നടത്തിയതെന്നും മിസോ വംശജർ പറയുന്നു.
Read More: കര്‍ണാടകയില്‍ എസ് അംഗാര മുഖ്യമന്ത്രിയാവാൻ സാധ്യത
എന്നാൽ 1933 ൽ ലുഷായ് ഹിൽസും അന്നത്തെ മണിപ്പൂർ നാട്ടുരാജ്യവും തമ്മിലുള്ള അതിർത്തി നിർണ്ണയിക്കപ്പെട്ടു. മണിപ്പൂർ അതിർത്തി ആരംഭിച്ചത് ലുഷായ് ഹിൽസ്, അസമിലെ കാച്ചാർ ജില്ല, മണിപ്പൂർ സംസ്ഥാനം എന്നീ മൂന്ന് പ്രദേശങ്ങൾ ചേരുന്ന അതിർത്തി പോയന്റിൽ നിന്നാണ്. മിസോ വംശജർ ഈ അതിർത്തി നിർണ്ണയത്തെ അംഗീകരിച്ചിരുന്നില്ല. ഒപ്പം തങ്ങളുടെ നേതാക്കളുമായി കൂടിയാലോചിച്ച ശേഷം നിർണയിച്ച 1875 ലെ അതിർത്തിയെ അവർ പിന്തുണയ്ക്കുകയും ചെയ്തു.
സ്വാതന്ത്ര്യാനന്തരമുള്ള ദശകങ്ങളിൽ അസമിന്റെ വിവിധ ഭാഗങ്ങൾ വേർപെടുത്തി സംസ്ഥാനങ്ങളും കേന്ദ്ര ഭരണ പ്രദേശങ്ങളും രൂപീകരിക്കപ്പെട്ടു. 1963ൽ നാഗാലാൻഡാണ് ഇത്തരത്തിൽ ആദ്യം രൂപീകരിച്ചത്. ആദ്യം നോർത്ത് ഈസ്റ്റ് ഫ്രണ്ടിയർ എന്നറിയപ്പെട്ട അരുണാചൽ പ്രദേശ് 1972ൽ കേന്ദ്രഭരണമായി രൂപീകരിക്കപ്പെട്ടു. അതേ വർഷം തന്നെ കേന്ദ്ര ഭരണപ്രദേശങ്ങളായി മേഘാലയ, മിസോറാം എന്നിവയും പിറവിയെടുത്തു.
Read More: മഴക്കെടുതി: മഹാരാഷ്ട്രയില്‍ മരണസംഖ്യ 200 കടന്നു; രക്ഷാപ്രവര്‍ത്തനം തുടരുന്നു
അതിർത്തിയിൽ ഇരു സംസ്ഥാനങ്ങളുടെയും ഉടമസ്ഥതിലില്ലാത്ത പ്രദേശങ്ങളിൽ തൽസ്ഥിതി തുടരും എന്ന് അസമും മിസോറാമും തമ്മിലുള്ള അന്നത്തെ കരാരിൽ പറഞ്ഞിരുന്നു.
എന്നാൽ 2018 ഫെബ്രുവരിയിൽ വിദ്യാർത്ഥി സംഘടനയായ എം‌എസ്‌പി (മിസോ സിർലൈ പാവൽ) ഈ പ്രദേശത്ത് കർഷകർക്കായി മരംകൊണ്ടുള്ള ഒരു വിശ്രമ കേന്ദ്രം നിർമ്മിച്ചത് സംഘർഷത്തിന് കാരണമായി. പിന്നീട് കഴിഞ്ഞ ഒക്ടോബറിൽ അസം അതിർത്തിക്കുള്ളിൽ മിസോറാം അവകാശ വാദമുന്നയിക്കുന്ന സ്ഥലമായ ലൈലാപൂരിലെ നിർമ്മാണവുമായി ബന്ധപ്പെട്ട് ഒരാഴ്ചയ്ക്കിടെ രണ്ട് തവണ ഏറ്റുമുട്ടലുണ്ടാവുകയും ചെയ്തു.",https://malayalam.indianexpress.com/explained/assam-mizoram-border-dispute-explained-history-timeline-536978/
